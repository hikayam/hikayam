<!DOCTYPE html>
<html>
	<head>
		<meta charset="utf-8">
		<link rel="stylesheet" href="../css/gongyou.css">
		<link rel="stylesheet" href="../makal-tamsil/header000.css">
		<link rel="stylesheet" href="../css/home pag.css">
		<link rel="stylesheet" href="../css/foter.css">
		<link rel="stylesheet" href="../ziti.css">
		<link rel="stylesheet" href="Roman1.css">
		<title>ۋاپادار كېلىن ھازازۇل قېينىئانا</title>
	</head>
	<body>
		<div style="right: 4%; top:80%; position: fixed; ">
			<img class="img-ding" src="../Eibrat/dingbu.gif" alt="" style="display: none;">
		</div>
		<header>
			<div id="header">
				<div class="header-div1">
					<figure>
						<img class="logo pull-right" src="../img/LOGO.gif" alt="">
					</figure>
					<p>ھىكايەم ئۇرغۇيچە مەخسۇس توربىكىتى</p>
					
				</div>
			</div>
		</header>
		<main id="centainer">
			<div class="box">
				<div class="in-header">
					<p class="pull-right">
						<a href="">ھازىرقى ئورنىڭز<span>&gt;</span></a>
						<a href="../index.html">باش بەت<span>&gt;</span></a>
						<a style="color: #fff;">رومان</a>
						<!-- <span class="pull-left hekmat" >رومان</span> -->
					</p>
					
				</div>
				<div class="var-div1 pull-left" style="display: ;">
					<div class="timu">
						<p>رومان</p>
					</div>
					<ul>
						<a href="./Roman.html"><li id="box1" class="cou">ئاشنىدارچىلىق نابۇت قىلغان بەخىتسىز بوۋاق</li></a>
						<a href="./Roman - 副本 (2).html"><li id="box1"> تىرىك كۆمېۋىتىلگەن بوۋاق</li></a>
						<a href="./Roman - 副本 (3).html"><li id="box1">بىچارە قىز</li></a>
						<a href=""><li id="box1"style="border-left: 5px solid #006ba1; background-color: #c3c3c3;">ۋاپادار كېلىن ھازازۇل قېينىئانا</li></a>
						<a href="./Roman - 副本 (5).html"><li id="box1">شاھزادە سەمەندەر ۋە بېشەكشېرىن</li></a>
						<a href="./Roman - 副本 (6).html"><li id="box1" >سەرسان كۆڭۈللەر</li></a>
					</ul>
				</div>
				<div>
					<div id="box" class="shan1" style="display: block;">
						<h4>ۋاپادار كېلىن ھازازۇل قېينىئانا</h4>
						<h5>1قىسىم</h5>
						<p>
							-سولتەكلەر ! ئاخىرى مۇرادىغا يىتىشتىدە ؟ … -ئەزىمەت بىلەن ياسىن دىگەن بۇ ئىككى سولتەك تويىنى بىر كۈندە قىلىپ مۇرادىغا يەتكەن بىلەن با بولغۇلۇق بىز ئاغىنىلەرگە بولدىدە !-شۇنى دىمەمسە ئاداش ، ئىككىسىلا بىزنىڭ ياخشى بۇرادىرىمىز ، قايسىسىنىڭ تويىنى قىزىتىشقا يىتىشەمىز ئەمدى ؟-ۋاي - ۋۇي ! تازىمۇ ئەخمەقكەنسىلەر ئاغىنىلەر ، بەك بوممىسا كىلىنچەكلەرنى يۆتكەپ كىلىۋالغاندىن كىيىن ئىككىسىنىڭ تويىنى بىر ھويلىدىلا قىزىتامىز ، ئۆيلىرىمۇ يىقىن بولغاندىكىن ……-ماڭغىنەۋاي دەلتى ! …-سەن بىلەن بىزنىڭ دىگىنىمىزگە ئىشلار ئۆزگىرىپ قالامتى ؟ ھەر ئىككىسىنىڭ ئۆزىنىڭ ئاتا ئانىسى ، ئۇرۇق - تۇققىنى تۇرسا ، ئەڭ ياخشىسى ئاغىنىلەرنىڭ سانىنى ئىلىپ تەڭدىن بۆلۈنەيلى ، قانداق دىدىم ئاغىنىلەر ؟-مۇشۇ يەردىمۇ ماتىماتىكىچى ئىكەنلىكىڭنى نامايەن قىلاي دەۋاتىسەن ھە ……-ھا … ھا … ھا … - رەتلىك كىيىنگەن بىر توپ يىگىتلەر كۈلكە - چاقچاقلار بىلەن بىر - بىرلىرىنىڭ مۈرىلىرىگە ئۇرۇشقىنىچە بەس - بەستە ناغرا چىلىنىپ توي قايناۋاتقان ئىككى ئۆينىڭ ئۇتتۇرىسىدا چىپىشىپ يۈرەتتى .سەھرانىڭ نۇرغۇن ئىشلىرىنى كاتتا شەھەرلەرنىڭ ئاجايىپ -غارايىپ ، ھەشەمەت - دەرەمەتلىرىگە سىلىشتۇرۇپ يىتىشكىلى بولمىغان بىلەن ، سەھرادىكى بەزىبىر ئىللىقلىقنى ، دوستانىلىقنى شۇ كاتتا شەھەرلەردىن تاپماق تەسمىكىن دەيمەن . قاراڭلار ، بۈگۈن تىلغا ئىلىنىۋاتقان بۇ ئىككى تويمۇ خۇددى بىر - بىرىنى تۇلۇقلاش ئۈچۈنلا قىزىۋاتقاندەك ناھايىتى دوستانە ، شاد -خوراملىق بىلەن ئاياغلاشتى ، سەندىن مەن قالامتىم دىگەندەك بەس تالىشىشلارغۇ ئەسلا كۆرۈلمىدى .بۈگۈن تويى بولغان بۇ ئىككى جۈپ قىز - يىگىت تويىنى بىر كۈندە قىلىشنى ئۇزۇندىن بېرى مەسلىھەتلىشىپ كىلىۋاتقان قەدىناس ئاغىنىلەر بىلەن جان -جىگەر دوسلاردىن . ئەزىمەت زۆھرە بىلەن ، ياسىن ساجىدە بىلەن سەھرا يوسۇنى بويىچە ناھايىتى يولىدا مۇھەببەتلىشىۋاتقىلى ئىككى يىلدىن ئاشقان بۇلۇپ ، سەھرا قائىدىسىدە توي كۈنى ئۆي مەشرىپى كىچىچە دىگۈدەك داۋاملىشىپ تويى بولغان بىچارىلەرگە ئارامچىلىق بولمايتتى ، غېرىپ - سەنەملەر ۋىسال جامىدىن شەربەت ئىچىشكە شۇنچە تەقەززا بۇلۇشسىمۇ بۈگۈنچە چىدىماقتىن باشقا ئامالى يوق ئىدى . مەيلى ئەمەسمۇ بىر قانچە يىلمۇ ئۆتۈپ كەتتىغۇ ، قاش بىلەن كىرپىكنىڭ ئارىلىقىچىلىكلا كىلىدىغان بۇ بىر كىچىمۇ ئۆتۈپ كىتىدۇ. ئىككىلى سورۇندىكى يىگىتنىڭ ئاغىنىلىرى يىگىتلەرنى ھەر خىل ھەزىل چاقچاقلار بىلەن تېرىكتۈرۈپ تۇرسىمۇ بەخىتنىڭ بۇسۇغىدىن ئاتلاشقا تەييارلىنىۋاتقان يىگىتلەر خاپىلىقتىن كىيىن تۆرەلگەندەك كۈلۈپ قۇيۇپلا ئولتۇراتتى .  -مۇبارەك بولسۇن ، ئاخىرى مۇرادىڭلارغا يىتىۋالدىڭلاردە ئاغىنە ، سىلەرگە قاراپ مىنىڭمۇ خۇتۇن ئالغۇم كىلىۋاتىدۇ جۇمۇ ، لېكىن بىزگە قاچان كىلەر بۇنداق كۈن …-تويۇڭنى قىلىۋىلىپلا بىزدەك ئاغىنىلىرىڭنى ئۇنتۇپ كىتەسەن ئاداش ھە ؟ ياندا خۇتۇن با ، ئەمدى باشقا ئادەمنىڭ ماڭا كېرىكى قاممىدى دەپچۇ !-خۇتۇن ئالغان ئادەم ئەمدى سەن بىلەن بىزنى نىمىشمۇ قىلا ئاداشوي ، سىنىڭ تىخى يەنە ئۇنىڭغا سايىدەك ئەگىشىپ يۈرۈشتىن تەمايىڭ بامىتى ؟ …… - بۇنداق گەپلەردىن ئۇۋالچىلىق ھېس قىلغان يىگىت بىر نەرسىلەرنى چۈشەندۈرمەكچى بولاتتىيۇ يەنىلا تاغاردا بىر گەپكە كۆمۈلۈپ كىتەتتى .ھوي ! قىزلارمۇ يىگىتلەردىن قىلىشماپتىمۇ نىمە !-ھەر قانچە كۆرۈمسىز قىزمۇ توي كۈنى چىرايلىق بوپ كىتىدۇ دىسە تازا ئىشەنمەپتىكەنمەن ، راسكەن جۇمۇ ، بۈگۈن ئالامەت چىرايلىق بوپ كىتىپسەن ئاداش ، ئاسماندىكى ئاينىڭ ئۆزى ! كۆز تەگمىسۇن رۇخسارىڭغا ، تويدىن كىيىنكى ھەر بىر كۈنۈڭمۇ چىرايىڭدەك ئىچىلىپلا تۇرسۇن جىنىم ئادىشىم …-ئىچىلىپلا تۇرسۇن دەپ قاپسەن ئاداش ، تىگىمەن دىگەن ئادىمىگە تىگىۋالدى ، ئەمدى خۇدىنى يۇقىتىپ ئاغزىدىكى ئاشنىڭ چۈشۈپ كەتكىنىنىمۇ تۇيماي قالىدۇ ، ئىشەنمىسەڭ قاراپ تۇرە ، ئون كۈنگە قالماي بىزدەك سادىق دوسلىرىنى تامام ئۇنتۇيدۇ بۇلار …-شۇنداق قىپ باقسۇنچۇ قىنى ! بۇنىڭدىن چىرايلىق ، ئۇماق بىر مىكىجىننى ئېرىنىڭ كەينىگە سىلىپ قۇيۇپ ، ئېرىدىن ئاجراشتۇرىۋىتەمىنا ، قانداق دىدىم قىزلار ؟ …-ھا … ھا … ھا … - مۇشۇنچىۋالا گەپدان سېغىزخانلار بىرلىشىۋالغان يەردە بىچارە كىلىنچەكلەرگە سۆزلەش نۆۋىتى كەلسۇنمۇ دەيسىز ؟ بىر قىزىرىپ ، بىر تاتىرىپ ، ھىلى ئۇنىڭ كۆڭلىكىدىن تارتىپ ، ھىلى بۇنىڭ ئاغزىنى ئىتىۋىلىش ئۈچۈن ئىسىلىپ ھالىدىن كەتكەن كىلىنچەكلەر يىغلىۋىتىشكە ئارانلا قىلىۋاتاتتى ، لىكىن بۇنداق كۈلكە - چاقچاقلار سەھرادىكى تويلارنىڭ كەم بولسا بولمايدىغان بىر يارىشىقى بولغاچقا چىدىماي بولمايتتى. توينىڭ ئەتىسى يىڭى كىلىنچەك بىلەن قولدىشى خاماندەك يوغان ھويلىنى ئەمدى سۈپۈرۈپ بۇلۇپ تۇرىشىغا قىز تەرەپتىن كىلىنچەك ۋە ئۇلارنىڭ دوسلىرىنى ئەكەتكىلى كەلگەن يەڭگىلەر قوللىرىدا چوڭ كىچىك زەللىلەرنى كۆز - كۆز قىلىشقىنىچە دەرۋازىدىن كىرىپ كىلىشتى . بۇ چاغدا كىلىنچەك ھەم باشقا قىزلار تىخى ناشتىغا داخىل بۇلۇشمىغان چاغ بۇلۇپ ، يەڭگىلەرنىڭ كەلگىنىنى كۆرگەن قىزلار ئالدىراپ كىلىپ ئۇلار بىلەن يۈز يىقىشىپ سالاملاشتى . قىز تەرەپتىن ئاتايىن شۇنداق سەھەر ئالغىلى كىلىدىغان ئادەت بار بۇلۇپ ، قىز تەرەپ قانچە بالدۇر كەلسە شۇنچە غالىپ ئورۇندا تۇرىدۇ ، ئېرى مەڭگۈ بوزەك قىلالمايدۇ … دەپ قارىشاتتى. ساددىلارچە بۇ قاراشنى ئادەتكە ئايلاندۇرىۋالغان بۈگۈنكى قىز ئىگىلىرىمۇ يىڭى كىلىنچەكلەرنى تاڭ تىخى يورۇماستىلا ئېرىنىڭ ئۆيىدىن ئىلىپ ئۆز ئاپىلىرىنىڭ ئۆيى تامان يۈرۈشۈپ كىتىشتى . بىچارە ئاشىقلارغا كەچ بولىشىنى ساقلىماقتىن باشقا چارە يوق ئىدى ، كەچقۇرۇن بولغاندىلا يىڭى كۈيئوغۇل بىرە -ئىككى ئاچا ياكى ھاممىلىرىنىڭ ھەمراھلىقىدا قىيناتىسىنىڭ ئۆيىگە سالامغا بېرىپ ئاندىن خۇتۇنىنى ئۆيىگە قايتۇرۇپ ئەكىۋالالايتتى ۋە شۇ كۈندىن باشلاپ كىچە - كۈندۈز ئايرىلماي بىللە ياشايتتى .كۈيئوغۇللارنىڭ تاقىتىنى تاق قىلىپ ، كۆزلىرىنى تىشىۋىتەيلا دىگەن كەچقۇرۇنمۇ ئاخىرى يىتىپ كەلدى مانا . ئادەمنىڭ ، بۇلۇپمۇ كۈيئوغۇل بولغۇچىنىڭ ئىچىنى سىقىۋىتىدىغان بىر تالاي قائىدە - يۇسۇن ، رەسمىيەتلەردىن كىيىن كىلىنچەكلەر ئاخىرى ئەرلىرىنىڭ ئۆيلىرىگە قايتۇرۇپ كىلىندى . بىچارىلەرگە بۇ ئۆيدىمۇ ئاسان ئىش يوقتەك تۇراتتى ، ئۇلار كىلىنچەكنىڭ ئاتا - ئانىسىنىڭكىدىن كەلگەن پىتىدا قول تۇتۇشقىنىچە ئۇدۇللا يىڭى ھوجرىلىرىغا كىرىپ كىتەلىسۇنمۇ ؟ ئەمدىكى قىيىن ئۆتكەل كىلىنچەكنىڭ ئالدىغا كەلگەنىدى ، كۈيئوغۇلغۇ ئۇدۇل ھوجرىسىغا كىرىۋىلىپ سەلتۇرۇپ يۈزلىنىدىغان ، نەچچە يىل تەقەززالىق بىلەن كۈتۈپ كەلگەن ھاياجانلىق مىنۇتلار ئۈچۈن تەييارلىق قىلىپ ئاۋارە ئىدى . ساجىدەنىڭ ئىشىغۇ خېلى ئاسانغا توختىدى ، ئۇ قايتىپ كىلىپ ئۇدۇل چوڭلارنىڭ ئالدىغا سالامغا كىرىپ تۇرىشىغىلا ياسىننىڭ ئون تۆت ياشلىق سىڭلىسى رائىلە ئۇنىڭ بىلىكىگە ئېسىلىپ تۇرۇپ چاڭىلداپلا كەتتى ، بەلكىم ياسىننىڭ ئاتا ئانىسى شۇنداق ئۆگىتىپ قويغانمىكىن بۇ جىنتەككە ، شۇنداق تەبىي ، شۇنداق ئەركىن سۆزلەۋاتاتتى :-يەڭگە ، مەن ئاكام ئىككىڭلارنىڭ تويىغا بىر سوۋغا تەييارلىغانتىم ، بايا ھوجراڭلارغا ئەكىرىپ قويدۇم ، يۈرىڭە ، سىزگە كۆرسىتىپ قۇياي ، يۈرىڭە ، - چوڭلار بىر بىرىگە قاراپ كۈلۈشكىنىچە چىقىڭلار ! دىگەن مەنىدە ئىجازەت بەرگەندىن كىيىن ساجىدە ئانچە بەك قىينالمايلا بۇ ئۆتكەلدىن ئۆتىۋالدى . يىڭى ھوجرىدا ياسىن ، ساجىدە ، رائىلەلەر بىردەم كۈلكە چاقچاق قىلىشقاندىن كىيىن ياسىن سىڭلىسىنى قوغلاشقا باشلىدى :-ھەي گىپى تولا جىنتەك ! ئەتە مەكتەپكە بارىسەنغۇ دەيمەن ھە ؟ چىقىپ ئۇخلىساڭ بوممامدۇ ؟ - قىزچاق چاڭىلداشتىن دەرھال توختاپ ئاكىسىغا يوغان بىرنى ئالايدى ۋە تۇمشۇقلىرىنى ئۇچلىغان پىتى ساجىدەنىڭ بوينىغا ئىسىلىپ تۇرۇپ :-مىنىڭ ئاران دىگەندە بىر يەڭگەم بار بولدى ، مەن بۈگۈن يەڭگەم بىلەن ئۇخلايمەن ، سەن چىقىپ كىتە ماڭ ئاكا- ساجىدەنىڭ بۇ تاتلىق قىينىسىڭلىسىغا ئامراقلىقى كىلىپ كۈلۈپ كەتكىنىگە قارشى ھالدا ياسىننىڭ چىرايى سەت ئۆڭدى ، شۇنداقتىمۇ ئۆزىنى بىسىۋىلىپ ، بۇ شاتۇتنى ھىيلە بىلەن ئالداپ چىقىرىۋىتىش ئۈچۈن ئاددىي بىر ئامال تاپتى: ئەجىرىمىز ئۈچۈن بۇ ئېلاننى چېكىۋېتىپ داۋاملاشتۇرۇڭ ئەزىزىم.-نەدىلا ياتساق ئۇخلايدىغان ئىشكەنغۇ شۇ ، بوپتۇ ، بۈگۈن سەن يەڭگەڭ بىلەن يات ، لىكىن ئۆزۈڭنىڭ ئورۇن كۆرپىلىرىنى ئەكىر ماڭ، سەن مىنىڭ يوتقىنىمنى يىپىنساڭ مۇۋاپىق بولماس ، - ياسىن شۇنداق دەپ قۇيۇپلا چاندۇرماي سىرتقا ماڭدى. خوشاللىقتىن سەكرەپ كەتكەن رائىلە ساجىدەگە :-ۋا ! ئەجەپ ياخشى يەڭگە ، سىز بىلەن بىللە ئۇخلايدىغان بولدۇم ، مەن يوتقان كۆرپەمنى ئەكىرەي ھە- دەپ قۇيۇپلا كىيىكتەك سەكرىگىنىچە سىرتقا چاپتى. ساجىدە پۇسۇققىدە كۈلىۋىتىپ :-ماۋۇ قىزنىڭ ئۇماقلىقىنى ! - دەپ تۇرىشىغا رائىلە جالاقلىتىپ ياپقىنىچە چىقىپ كەتكەن ئىشىك قايتا جىددىي ئىچىلىپ يىپىلدى ۋە ئىچىدىن ئالدىراش تاقالدى، ئۇنىڭغا ئۇلىنىپلا ئىشىك گومشىتىپ ئۇرۇلۇشقا باشلىدى :-نىمىشقا ئىشىكنى تاقىۋالىسىلەر ؟ ئىشىكنى ئىچىڭلار ، ئىچىڭلار دەيمەن !- رائىلە ئاچچىق ۋارقىرايتتى ، ھوجرا ئىشىكىنى ئىچىدىن تاقىۋالغان ياسىن بۇياقتا تۇرۇپ :-چوڭلارنىڭ ئۇتتۇرىسىغا قىستۇرۇلىۋالماي كىرىپ ئۇخلىغىنە ماڭ ئاپپاق ئۇكام ، مىنىڭ يەڭگەڭگە دەيدىغان گىىم بار …-گىپىڭ بولسا بايا دىسەڭ بوممامدۇ ؟ ياق ! ئىشىكنى ئىچىۋەت ، مەن يەڭگەم بىلەن ئۇخلايمەن ! …-ئۇنداق قەغىشلىك قىمما ئۇكام ، ئەتە ساڭا پۇل بېرەي بۇلامدۇ ؟-ياق ، ئىشىكنى ئىچىۋەت ، ئاكا … ئاكا ! - ياسىن ئەمدى رائىلەنىڭ ۋارقىراشلىرىغا پەرۋامۇ قىلماي كەينىگە ئۆرۈلۈپ تىخىچىلا مەڭدەپ تۇرغان ساجىدەنىڭ يىنىغا كەلدى ، ئىشىك سىرتىدىكى جىدەلخورنىمۇ چوڭلار چىقىپ دۈشكەللەپ ، گوللاپ يۈرۈپ ئەكىرىپ كىتىشتى .-ئۇف ! ھەنىم بولسا ئاخىرى جىمىقتى ، - ياسىننىڭ بايىلا سىڭلىسىنى ھوجرىدىن قوغلىۋەتكەن قەتئىيلىكى يۇقاپ ، سەل ئوڭايسىزلىنىۋاتقاندەك تۇراتتى . ساجىدەمۇ ساراسىمىگە چۈشۈپ قالغاندەك ياسىننىڭ قولىنى يىنىك سىقتى :-ئۇنى چىقىرىۋەتمىسىڭىزمۇ بۇلاتتى ياسىن ، ئاپاملار بىزدىن خاپا بوپ كىتەمۇ ئەمدى ؟ بولمىسا مەن چىقىپ قاراپ باقاي ھە ، - ياسىن ئورنىدىن تۇرۇپ مىڭىشقا تەمشەلگەن ساجىدەنى شۇنداقلا تارتىشىغا ساجىدە دەلدەڭشىپ كىتىپ ياسىننىڭ ئىتىكىگە ئولتۇرۇپ قالدى ، قىز ھۇدۇققىنىچە ئورنىدىن تۇرۇپ كەتمەكچى بولىۋىدى يىگىت ئۇنى چىڭڭىدە تۇتىۋىلىپ قۇيۇپ بەرمىدى ، شۇ دەقىقىدە ئىككەيلەننىڭ كۆزلىرى ئەڭ يىقىن ئارىلىقتىن بىر بىرىگە تىكىلىپ ، تىنىقلىرى بىر بىرىنىڭ يۈزلىرىگە ئۇرۇلدى . ھەر قانداق بىر جۈپ ياشنىڭ توي كىچىسى باشتىن ئۆتكىزىدىغان ھاياجانلىق مىنۇتلىرى …-بولدى خۇتۇن ، ئۇنىڭغا ئاپام با ، بۈگۈن بىزدىن ھىچكىم رەنجىمەيدۇ ، - قىزنىڭ يۈزى چوغدەك قىزىرىپ، ھۆسنىگە تېخىمۇ ھۆسىن قۇشۇلۇپ ، يىگىتنىڭ ئوتلۇق يۈرىكى چوغ ئۈستىدىكى كاۋاپتەك پىژىلداپ كەتتى ، شۇ تاپتا ھەر قانداق بىر شەيئى ئۇلارنىڭ ئارامىنى بۇزۇشقا پىتىنالمىسا كېرەك .ياسىن بىلەن ساجىدەغۇ ناھايىتى تەبىيلا بىر جان بىر تەن بۇلۇپ ، ۋىسال شەربىتىنى تىتىشقا كىرىشىپ كىتىشتى ، ئەمدى بىز ئەزىمەت بىلەن زۆھرە تەرەپكە قاراپ باقايلى :زۆھرە چوڭ ئۆيدە قىينانىسى ھەم قىينانىسىنىڭ ئىككى سىڭلىسى بىلەن تۇنۇشۇپ ئەھۋاللاشقاچ قورۇنۇپقىنا ئولتۇراتتى ، بۇ ئۆيدە ئۇنى ئەركىلەپ ، سۆرەشتۈرۈپ ھوجرىسىغا ئەكىرىپ قويغۇدەك بىرەر جىنتەك تۈگۈل ، ئوي -پىكرى  ئۇنىڭ بىلەن بىر يەردىن چىققۇدەك ياشراق بىرە چوكانمۇ يوق ئىدى ، چوڭلارنىڭ پارىڭى ھىچ بىر تۈگەي دىمەيتتى ، بىچارە قىز قورۇنغان ، ھارغان ، سىقىلغان … ئىشقىلىپ توشقاندەك سەكرەپلا بۇ يەردىن چىقىپ كەتكۈدەك بوپ كەتكەن بىر ھالەتتە ئولتۇراتتى . شۇ ئارىدا قىينانىنىڭ كىچىك سىڭلىسى زۆھرەنى بۇ ئوڭايسىزلىقتىن قۇتۇلدۇرماقچى بولغاندەك ئاچىسىغا قاراپ :-مارىيخان ئاچا ، كىلىنىچەككە ئىجازەت بەرسەڭ ئارام ئالسا بوپتىكەن ، ئۇمۇ چارچىغاندۇ ، بىزمۇ يەتكۈچە ھاردۇق ، قانداق دىدىم ، - سىڭىللار بىر بىرنىڭ گىپىنى قۇۋۋەتلەشتى ، شۇنىڭ بىلەن كىچىك سىڭىل زۆھرەنى ئۇزاتقان بۇلۇپ ھوجرا ئىشىكىگىچە بىللە كەلدى ۋە كەينىگە يانغاچ :-سىز كىرىپ كىتىۋېرىڭ قىزىم ، مەن ھاجەتكە ئۆتىۋالاي، ۋىيەي ، ياشقا چوڭ بوپ قالغاندا ئەجەپ تولا تەرەت قىستاپ ئارام بەرمەيدىكىنا ئادەمگە ، - ئۇ شۇنداق دىگىنىچە پايپاسلاپ يۈگرۈپ باغ تەرەپكە ئۆتۈپ كەتتى  زۆھرە ۋىللىققىدە كۈلۈپ قۇيۇپ ھوجرا ئىشىكىگە شۇنداقلا قول ئۇزىتىشىغا ئىشىك تۇيۇقسىز ئىچىلىپ ئەزىمەت چاپىنىنىڭ يىڭىنى ساپقىنىچە ئالدىراش چىقىپ كەلدى :-بۇ كەچتە نەگە بارىسىز ئەزىمەت ؟ - زۆھرە ئۇنىڭ تۇرقىدىن سىرتقا جابدۇنغىنىنى پەملەپ ئەنسىز سورىدى . ئەزىمەت بولسا چاپىنىنى تۇلۇق كىيىپ سېرتمىسىنى ئەتكەچ :-ھە زۆھرە ، ھىلى ئالىم تىلىفۇن قىپتۇ ، كۆمۈردىن كىلىۋىتىپ يېرىم يولدا تىرەكتۇرى بۇزۇلۇپ قاپتۇ ، مەن تىرەكتۇر بىلەن ئۇنى سۆرىتىپ ئەكىلىپ قۇيۇپ بىردەمدىلا كىلىمەن ، سىز ئولتۇرۇپ تۇرۇڭ ھە ! - دەپلا تىرەكتۇرى تەرەپكە قاراپ يۈگۈردى ، زۆھرەمۇ ئۇنىڭ كەينىدىن ئەگىشىپ :-بۈگۈن بىزنىڭ توي كۈنىمىز تۇرسا ، باشقا بىرىنى چاقىرسا بوممامدۇ ؟ - دىگەچ تىرەكتۇرنىڭ يىنىغا بىللە كەلدى . بۇ چاغدا ئەزىمەت تىرەكتۇرنى ئوت ئالدۇرۇش ئۈچۈن تەييارلىنىپ بولغان بۇلۇپ ، شۇنچە ئالدىراپ تۇرسىمۇ كەينىگە ئۆرۈلۈپ زۆھرەنى يىنىك بىرنى قۇچاقلىدى ۋە ئىككى قۇلى بىلەن قىزنىڭ ياداڭغۇ مۈرىسىدىن قاماللاپ تۇرۇپ :-زۆھرە ، بۈگۈن بىزنىڭ توي كىچىمىز ئىكەنلىكىنى ئۇمۇ بىلىدۇ ، لىكىن بۇ مەھەللىدە ئېغىر يۈك باسقان تىرەكتۇرنى سۆرىيەلىگۈدەك باشقا كۈچلۈكرەك تىرەكتۇر بولمىسا بۇ كەچتە يەنە كىمدىن ياردەم سورايتتى ، ھەممىمىز ياخشى ئاغىنىلەر ئەمەسمۇ ، تۇمشۇقىڭىزنى ئۇچلىمىڭە ، بىر سائەتكە قالمايلا كەپ بولىمەن ، ماقۇلمۇ ، - ئەزىمەت شۇنداق دەۋاتسا زۆھرە يەنە نىمىمۇ دىيەلىسۇن ؟ چۈنكى ئەزىمەت بىلەن زۆھرە ئىككەيلەندىن ھىچقايسىسى بۇ خوشلىشىشنىڭ ئەڭ ئاخىرقى خوشلىشىش بوپ قالىدىغانلىقىنى ، مۇشۇ خوشلىشىشتىن كىيىنكى زۆھرەنىڭ بىشىغا كىلىدىغان ئازاپ- ئۇقۇبەت ، ئۇنىڭدىن كىيىنكى چۈچۈمەل بەخىتكە چىرمىشىپ كەتكەن ئاچچىق تۆھمەتلەرنى ئۇخلاپ چۈشىدىمۇ ئويلىمىغاندە ! 
						</p>
						<h5>2 قىسىم</h5>
						<p>
							زۆھرە تاتلىق بىرنى كۈلۈپ تۇرۇپ : - يولدا بىخەتەرلىككە دىققەت قىلىڭ ئەمىسە ، تىزراق قايتىپ كىلىڭ جۇمۇ ، - دىدى . ئەزىمەت رۇس تۇرۇپ ، ئوڭ قولىنى قۇلىقى تۈۋىگە تەڭلەپ ئىككى پۇتىنى جۈپلەپ زۆھرەگە ماقۇللۇق بەردى : - خوپ خۇتۇن ، بىر سائەتكىچە كەپ بولالمىسام مىنى ئۆيگە كىرگۈزمەي جازالاڭ … - قالايمىقان جۆيلىمەي تىنچ - ئامان قايتىپ كەلسىڭىزلا بولدى ، بولدى مىڭىڭ ، - ئەزىمەت زۆھرە بىلەن خوشلىشىپ تىرەكتۇرنى ھەيدەپ دەرۋازىدىن چىقىپ كەتتى . زۆھرە يولدىشىدىن ئەنسىرىسىمۇ ئۇنى ئاغىنىلىرىدىن ئايرىۋىتىشكە كۆڭلى ئۇنىمايتتى ، چۈنكى ئۇنىڭ ئاغىنىلىرى قېرىنداشتىن قىلىشمىغۇدەك ياخشى بۇرادەرلەردىن ئىدى . زۆھرە ھوجرىغا يىنىپ كىرگەندىن كىيىن ئۇچىسىدىكى تويلۇق كىيىملىرىنى يىشىپ راھەت كىيىملىرىنى كەيدى ۋە سائەتكە قاراپ ئەزىمەتنىڭ كىلىشىگە تىخى يېرىم سائەتتىن ئۇشۇقراق ۋاقىت بارلىقىنى كۆرۈپ ، ئىچى سىقىلغاندەك بۇلۇپ ، ئۆي ئىچىگە سەپسىلىشقا باشلىدى ،  تىلىۋىزورنىڭ ئۈستىدە قاتتىق مۇقاۋىلىق بىر كىتاپ تۇراتتى ، ئەزىمەتنىڭ كىتاپخۇمار ئىكەنلىكىنى بىلگەچكە زۆھرە كىلىپ كىتاپنى قولىغا ئىلىپ ھەۋەس بىلەن سىلاپ قويدى ۋە بىرىنچى بەتنى ئىچىپلا ئۇقۇشقا كىرىشىپ كەتتى . ئەزىمەت توپىلىق يولدا تىراكتۇرىنى ھەيدەپ كىتىپ باراتتى ، تىزراق ئىشىنى تۈگىتىپ ئۆيىگە قايتىشقا ئۇنىڭ كۆڭلى تىرەكتۇرنىڭ ماتورىدىن بەكرەك تاقىلدايتتى ، ئۆزىچە خانلەيلۇنغا غىڭشىپ كىتىۋاتقان ئەزىمەتنىڭ كۆز ئالدى بىردىنلا زۇلمەت قاراڭغۇدا قالدى ، تىراكتۇرنى توختىتىپ يەرگە چۈشۈپ خېلى ھەپىلەشكەن بولسىمۇ لامپۇچكا يورىماي تۇرىۋالدى : ئەستا ، لامپۇچكىدىن چاتاق چىقىپ باقمىغاچقا قول چىراقمۇ ئالماپتىمەن ، بۇ قاراڭغۇدا ئەمدى قانداق قىلامەن ؟ كەينىگە يانساممۇ بەرىبىر قاراڭغۇ ، بۇ يەرگە كەپقالغان ئادەم ئالدىغا مىڭىۋېرەي ، ئالىمدا قول چىراق بولىشى مۇمكىن ؟ … كۆپ ئويلانغۇدەك ۋاقىت بولمىغاچقا ئەزىمەت تىراكتۇرنى ئوت ئالدۇرۇپ قاراڭغۇچىلىقتا يەنە ئالدىغا مىڭىۋەردى . ئانچە يىراق بولمىغان بىر جايدا بىر قارا كۆڭلەڭگە كۆرۈندى : ئۇف ! ئاشۇ قارا كۆلەڭگە ئالىم شۇغۇ دەيمەن ،  ھەنىم بولسا كەپمۇ قاپتىمەن … ئەزىمەت يىنىك تىنغاچ ماينى يەنىمۇ كۈچەپرەك تىپىشكە باشلىدى ، كۆز ئالدىدىكى مۇساپە كەڭ كەتكەن سايلىق بولغاچقا ئاشۇ قارا كۆلۈڭگۈنى نىشانلاپ ماڭسىلا بۇلاتتى . بىر خىلدا كىتىۋاتقان تىراكتۇرنىڭ بىر تەرىپى تۇيۇقسىزلا كۆتۈرۈلۈپ ، چوڭ بىر نەرسىنىڭ ئۈستىگە چىقىپ كىتىۋاتقاندەك جالداق - جۇلدۇق قىلىپلا كۆمتۈرۈلۈشكە تەييارلىنىپ بولدى ، كۆزنى يۇمۇپ ئاچقۇچە بولغان ئارىلىقتا يۈز بەرگەن بۇ ئىش ئەزىمەتنى قاتتىق ھۇدۇقتۇرىۋەتتى ، دەرھال رولنى قارشى تەرەپكە بۇراپ تىرەكتۇرنى ئۆز يولىغا كىرگۈزۈش ئۈچۈن قىلغان ھەركىتى يۈز بەرمەكچى بولغان خىيىم - خەتەرنى دەقىقە كىچىكتۈرمەي ئەمەلگە ئاشۇرۇپ ، كەينى كۇزۇپنى ئىلمىغان تىرەكتۇر شۇ جايىدىلا ئىككى دۇمىلاپ ، تۆت چاقى يانغا قاراپ قالغان ھالەتتە توختىدى . بەزىدە ھايات شۇنداق رەھىمسىز ، ئۇ نە بىر يالغۇز ئانىنىڭ زارى ، نە بىر ئاشىقنىڭ نالىسى بىلەن پەرۋايى پەلەك ھالدا ئورۇنلاشتۇرغان قىسمەتنى سوۋغا قىلىپ قۇيۇپ بىر چەتتە تۇرىۋېرىدىكەن . ئاخشامقى تىرەكتۇر كۆمتۈرلۈپ كىتىش ۋەقەسىدە ئەزىمەت قاتتىق يارلانغاچقا ، يالغۇز ئانىسى بىلەن سۆيگەن ئايالى زۆھرەنى داغدا قۇيۇپ كىتىپ قالدى . بىچارە ئانا مارىيخان ئەزىمەتنىڭ ئۈلۈپ كەتكىنىنى پەقەتلا قۇبۇل قىلالماي توختىماي ئاچچىق نالە قىلاتتى ، ئۆزىنىڭ چاچلىرىنى يۇلۇپ ، يۈزلىرىگە كاچاتلايتتى ، پۇت قولىنى ئۇزۇن سۇنۇپ مەلەخ ياتقان ئەزىمەتنى تارتقۇشلاپ ئورنىدىن تۇرۇشقا چاقىراتتى ، توي مەرىكىسى ئۆتكۈزۈلۈپ بولغان بولسىمۇ ئەزىمەت بىلەن تىخىچە ئەر - خۇتۇنچىلىق قىلىشقا مۇيەسسەر  بولالمىغان زۆھرە بۇ قارا قىسمەتكە چىنپۈتەلمەي بىر نۇقتىغا تىكىلگىنىچە ئۈنسىز ياش تۆكەتتى . ئۇلار ئازاپتىن ئۆزلىرىنى يوقىتىپ ، يىغا - زارە بىلەن تاغۇ - تاشلارنى ئېرىتىۋەتكەن تەقدىردىمۇ ، كەتكىنى كەتكەن ، زۆھرەنىڭ توي كۈنى تۇل قالغىنى قالغان بۇلۇپ ئەزىمەت يەرلىكىگە قۇيۇلدى . ئەزىمەت يەرلىكىگە قۇيۇلۇپ بۇلۇپمۇ ئۈچ كۈنگىچە زۆھرە بۇ ئىشلارغا ئەقلى يەتمەي ، ئېرىنى ئۆزىگە چاقچاق قىلىۋاتىدۇ ، بىر كۈنى بولمىسا بىر كۈنى قايتىپ كىلىپ ، ئۆزى بىلەن  ئوينىشىپ قويغانلىقىنى ئېيتىدۇ دىگەن تەمادا يۈردى ، پەقەت ئۈچىنچى كۈنى كەچتە ھاجەتكە ئۆتۈپ بۇلۇپ ھوجرىسىغا كىرىپ كىتىۋاتقاندا قىينانىسىنىڭ : - ۋۇ شورى قۇرىغۇر ئالۋاستى ، سەن بۇ ئۆيگە قەدەم قويا - قويمايلا شىردەك ئوغلۇمنىڭ بىشىغا چىقتىڭ ، سەنمۇ ئوغلۇمنىڭ يىنىغا بېرىپ ئۇنىڭ ھالىدىن خەۋەر ئالماي ، يەنە قايسى يۈزۈڭ بىلەن بۇ ھويلىدا ئۇياقتىن بۇياققا مىڭىپ يۈرىسەن ؟ كۆزۈمدىن يۇقال ۋۇ نۇمۇسسىز رەسۋا جۇمباق ! … - دەپ يىغلىغىنىچە توقماق كۆتۈرۈپ بىچارىنى سۈر - توقاي قىپ كەتكەندىلا ئاندىن ئەزىمەتتىن راسلا ئايرىلىپ قالغىنىنى بىلىپ يەتكەن زۆھرە ئىچ - ئىچىدىن تۆكۈلۈپ يىغلاپ كەتتى . ئەزىمەتنىڭ ئاغىنىلىرى بۇ ئۆيگە كېلىپ مارىيخاندىن ئەھۋال سورىسا ناھايىتى ئەقەللىي تۇيۇلغان بىلەن ، ئارىدىن بىرەرسى زۆھرەگە ئىككى ئېغىز تەسەللىي بېرىپ قويسىلا ھەممە كىلىشمەسلىكنى زۆھرەدىن كۆرۈپ ، ئەلىمى ھەسسىلەپ كۈچىيىپ كىتىۋاتقان ئانا ئاخىرى مۇشۇ ئۇسۇل بىلەن دەردىنى چىقارماقچى بولىۋاتقاندەك قىلاتتى ، زۆھرەنىڭ ئازابىنىڭمۇ ئۆزىنىڭكىدىن يىنىك ئەمەسلىكىنى ئويلاشقۇدەك رەۋىتى يوق ئىدى . ئەزىمەت قازا قىلغان كۈندىن باشلاپ زۆھرەنىڭ ئاپىسى قىزىغا ھەمرا بۇلۇپ مۇشۇ ئۆيدە تۇرىۋاتقان بولغاچقا ، مارىيخاننىڭ قىزىغا قىلغان مۇئامىلىسىگە چىدىغۇچىلىكى قالمىغانىدى ، ئۇ مارىيخاننى توسۇش ئۈچۈن ئۇرۇنۇپ بىقىپ ، پەقەت كۈچ ئىلىشالمىغاندا ، قىزىنىڭ توقماق تىگىۋاتقان بەدىنىگە چىڭ چاپلىشىۋىلىش ئارقىلىق قىزىنى تاياقتىن قوغداۋاتاتتى . - بولدى قىلىڭ قۇدام ، ئەزىمەتجاننىڭ قازا قىلىشىدا قىزىمنىڭ نىمە سەۋەنلىكى بار زادى ؟ ئەزىمەتجاننىڭ ئۆلىمىگە ئۇمۇ سىزگە ئوخشاشلا ئازاپلىنىۋاتىدۇ ، نىمىشقا بۇنداق قىلىۋېرىسىز ؟ … - تۈفىي ! قىزىڭىزنىڭ ئازابى مىنىڭكىگە ئوخشامدىكەن تىخى ! يۈرەك پارىسى بالىسىدىن ئايرىلغان ئانىغا ئۇنىڭ قايسى ئازابى ئوخشاشكەن ؟ دەڭە ! ئۇ ئەزىمەت ئوغلۇمغا بىرە كۈن خۇتۇن بوپتىكەنما ؟ نىمىشقا ئۇنى ئىلىپ ئۆيىڭىزگە كەتمەي مىنىڭ كۆز ئالدىمدا ئەگىپلا يۈرىسىلەر ؟ سىلەرنى كۆرسەم بىچارە ئوغلۇم ئىسىمگە كىلىۋالىدىغىنىنى ئويلىمامسىلەر ؟ كۆزۈمدىن يۇقىلىڭلار ، يۇقىلىش ! ھا … ھا … ھا … - مارىيخان سۆزلەۋېرىپ يىغلاپ تاشلىدى ، بىر چاغدا ئۇ ئىككى چىكىسىنى چىڭ قاماللىغىنىچە قاقاقلاپ كۈلۈشكە باشلىدى . ئۇنىڭ غەلىتە قىلىقلىرىغا قاراپ قورقۇپ قالغان زۆھرەنىڭ ئاپىسى مارىيخانغا ئارتۇق گەپ قايتۇرماي ، قىزىنىڭ ئۈستىدىن تۇرۇپ ئاستا مارىيخاننىڭ يىنىغا كەلدى ۋە بوش ، مۇلايىم ئاھاڭدا : - ئىچىڭىزگە بەك سىلىۋالماڭ قۇدام ، بۇ ئۈلۈم دىگەننىڭ مۇشۇنداق كۆزى يوقكەن ، كىچىك بالىلارنىمۇ پوش دىمەي ئەكىتىۋېرىدىكەن ئەمەسمۇ ، ئەزىمەتجانغا ھەممىمىز تارتىشىۋاتىمىز ، سەۋر قىلايلى ئەمدى ، قانداق قىلاتتۇق … - ئۇنىڭ گىپىنىڭ ئاخىرى چىقا - چىقمايلا مارىيخان ئالىتاغىل توۋلىغىنىچە دەرۋازىدىن سىرتقا قاراپ يۈگۈردى : - توختاڭلار ! بالامنى قۇيۇپ قۇيۇڭلار ! ئۇنى نەگە ئاپىرىسىلەر ؟ توختاش ۋۇ ئەسكى ئەبلەخلەر ! … - زۆھرە ، ئۇنىڭ ئاپىسى ۋە مارىيخاننىڭ باشقا ئۇرۇق تۇققانلىرى تۇشمۇ - تۇشتىن موماينىڭ كەينىدىن ئۇنى تۇتىۋالماقچى بۇلۇشۇپ يۈگۈردى . دەرۋازىدىن چىقىپلا ئۆزىنىڭ كۆڭلىكىنىڭ ئىتىكىگە پۇتلىشىپ كەتكەن موماي يەرگە قاتتىق يىقىلدى ۋە پىشانىسىدىن قان سىرغىغان ھالدا ھوشىدىن كەتتى . مومايغۇ دوختۇرخانىغا ئاپىرىلىپ ، قۇتقۇزۇپ قىلىندى ، لىكىن قاتتىق روھىي زەربە ۋە يارىلىنىش سەۋەبىدىن نېرۋىسىدىن ئاداشقان دەپ دىئاگنوز قويۇلدى . - ئەھۋالى بەك ئېغىرمۇ ئەمەس ، كۆپرەك تەسەللىي بېرىپ ، كۆڭلى خوش بولىدىغان ئىشلارنى قىلىپ بەرسەڭلار ئوڭشىلىپ كىتىشىمۇ مۇمكىن … - دۇختۇرنىڭ بۇ گىپىدىن ئۆلمەكنىڭ ئۈستىگە تەپمەك دىگەندەك ئۈستى - ئۈستىلەپ بولىۋاتقان ئىشلارغا خۇرسىنىشقان ئەتراپتىكىلەرنىڭ ھەممىسىنىڭ نەزىرى زۆھرەگە چۈشتى . تىخى تۆت كۈن بۇرۇنلا قىپقىزىل توي كۆينىكى كىيگەن بۇ غۇنچىدەك بوي ئەمدى قارىلىق كىيىمگە چۈمكىلىپ قالغان بۇلۇپ ، شۇنچە مىسكىن ، شۇنچە بىقۇۋۇل ھالغا چۈشۈپ قالغىنى يەتمىگەندەك ئەمدى بۇ پىشكەللىك ئۇنىڭغا ئارتىلىپ قالغىلىۋاتاتتى . قىچىپ قۇتۇلغىلى بولسۇنمۇ ؟ بولغان تەقدىردىمۇ شۇنداق قىلىشقا ۋىجدان يول قويسۇنمۇ ؟ ئۆزى شۇنچە يىل ئەقىدە باغلاپ ياخشى كۆرگەن ئادىمىنىڭ ئانىسى ھەم ئىككى سىڭلىسىدىن باشقا ھىچقانداق قارىغۇچىسى يوق يالغۇز موماي ئەمەسمۇ ؟ توغرا ، ئەزىمەتنىڭ يەنە بىر ئىنىسى بار ، لىكىن ئۇ ئىككى ئۈچ يىل بۇرۇن ئاغىنىلىرى بىلەن ئىچكىرىگە كىرىپ كەتكەنچە مۇشۇ ۋاققىچە قايتىپ كىلىش تۈگۈل ، بىرە قىتىم تىلفۇن قىلىپ ئۆز ھالىنى يەتكۈزۈپمۇ قويمىغان بىر قۇلاقكەستى بالا ، ئۇ شۇ تاپتا قايتىپ كەلگەن تەقدىردىمۇ ئانىسىنى باقامدۇ ياقمۇ ئۇنىسى نامەلۇم . مارىيخاننىڭ ئىككى سىڭلىسىغۇ ئاچىسىنى ھەر ھالدا بىقىپ كىتەلەيدۇ ، مارىيخان ئۆز ئۆيىدىن ئايرىلىشقا كۆنسىلا . شۇنداق پاتىپاراقچىلىق ئىچىدە  ئەزىمەتنىڭ نەزىرىمۇ بېرىلدى ، نەزىرگە ياردەملەشكەنلەرنىڭ ھەممىسى ئەزىمەتنىڭ ئاغىنىلىرى بۇلۇپ ، ئۇلار زۆھرەگە تۇيدۇرماي كەم كۇتىلارنى تۇلۇقلاپ ، قىلىشقا تىگىشلىك ئىشلارنى جاي - جايىدا ئورۇنلاشتۇرۇپ ئۈلگۈرۈشتى . نەزىر تۈگەپ موماينى بالنىستىن ئەكىۋىلىش ئۈچۈن تەييارلىق قىلىۋاتقان زۆھرەنى ئاپىسى يىنىغا ئولتۇرغۇزۇپ ، مىھرى بىلەن باشلىرىنى سىلاپ تۇرۇپ سۆز باشلىدى  : - بىتەلەي قىزىم ، سىز مۇشۇ ئۆيدە ، ياشلىق باھارىڭىزنى دوغا تىكىپ تۇرۇپ ، ئەزىمەتنىڭ ئاپىسىنىڭ ھالىدىن مەڭگۈ خەۋەر ئالماقچىمۇ ؟ ئۇنىڭ كىسىلى قوزغىلىپ قېلىپ سىزگە بىرەر زىيانكەشلىك قىلىپ قويسا دادىڭىز ئىككىمىز قانداق قىلىمىز ؟ سىز شۇنچىلىك ياش ، چىرايلىق تۇرسىڭىز يامان سۆز - چۆچەكلەرگە چىتىلىپ ، قۇرۇق تۆھمەتلەرنىڭ قۇربانى بوپ قالسىڭىز قانداق قىلىمىز ؟ سىز بىزنىڭ بىر تاللا كۆز قارىچۇقىمىز قىزىم ، بىزنىمۇ ئويلاپ قۇيۇڭ بۇلامدۇ ؟ ئەزىمەتنىڭ ئاپىسىنى سىڭىللىرى بىقىپ كىتەلەيدۇ ، سىز ئەڭ ياخشىسى مەن بىلەن ئۆيىمىزگە قايتىپ كىتىڭ ، بىز ئەزىمەتنىڭ ئاپىسىغا تويلۇق پۇلنى قايتۇرغاننىڭ ھىسابىدا پۇل بەرسەكمۇ ياكى ئۇنىڭ تۇرمۇش خىراجىتىنى كۆتۈرسەكمۇ مەيلى ، بۇ دادىڭىز ئىككىمىزنىڭ پىلانى ، سىزنىمۇ قۇشۇلسىكەن دىگەن ئۈمىدتىمىز قىزىم ، - ئانا سۆزلەۋىتىپ ئۆزىمۇ تۇيمايلا كۆز يىشى قىپ قالدى . شۇ تاپتىكى ھېسسىياتىدا زۆھرەنىڭمۇ ئەزىمەتسىز بۇ ئۆيدە بىر مىنۇت ئارتۇق تۇرغۇسى يوق ، بۇ ئۆينىڭ ئىشىك - دەرىزە ، تام تورۇسلىرىغا قاراشمۇ زۆھرەنىڭ جىنىنى ئىلىپ كۆز ئالدىغا قۇيۇپ قۇيۇپ قىينىغاندەك ئازاپلىق ئىش تۇرسا ئۇنىڭغا ئاسان دەمسىز ؟ موماي ياۋاشلىق بىلەن سىڭىللىرىنىڭ بىقىشىغا بويسۇنسىغۇ بىر نۆرى ، شۇ ھالىدا قالايمىقان بىرە ئىش چىقىرىپ قويسا ئۆزى سۆيگەن يىگىتنىڭ نېرۋىسىدىن ئاداشقان ، ياشانغان ، ئاجىز ئانىسى قىينىلىپ قالسا ئەزىمەتنىڭ ئۆزىگە قىلغان ئەقىدىسىگە يۈز كىلەلەمدۇ ؟ ئەزىمەت ئۇنىڭ چۈشلىرىگە كىرىپ : نىمىشقا شۇ ھالدىكى ئاپامنى تاشلاپ قويدىڭىز ؟ ھىچبولمىسا ئەھۋالى سەل ياخشىلانغۇچە بولسىمۇ مىنىڭ يوقلىقىمنى چاندۇرمىسىڭىز بولمامتى ؟ ئىسىت سىزگە قىلغان ئەقىيدەم !!! دەپ ئۇنىڭ ياقىسىنى سىقماسمۇ ؟ …… - زۆھرە ئاپىسىغا ئىسىلىپ ئۇزۇندىن ئۇزۇن ھۆ تارتىپ يىغلاپ كەتتى ، شۇ تاپتا ئانىنىڭ باغرىمۇ قىزىنىڭ ئىچ ئاغرىقىدا خۇن بۇلۇپ ئىقىپ تۈگەيلا دىگەن بۇلۇپ ، بىچارە قىزىنىڭ بۇ نالىسىگە تاقەت قىپ تۇرالمىدى ۋە زۆھرەنىڭ بىشىنى مىھرى بىلەن سىلاپ تۇرۇپ : - بولدى قىزىم يىغلىماڭ ، ھازىرچە سىزنى مەجبورلىمايلى ، مارىيخاننىڭ ئەھۋالى سەل ياخشىلانغاندا بىر گەپ بولسۇن ، - دىدى . موماي دۇختۇرخانىدىن قايتۇرۇپ كىلىندى ، ئۇنىڭ ئىككى سىڭلىسىمۇ ئۇنىڭ بىلەن بىللە بۇلۇپ ، موماينى نۆۋەتلىشىپ ئۆيلىرىگە ئەكىتىپ ھالىدىن خەۋەر ئىلىشنى مەسلىھەتلەشكەنىدى . ئاجايىپ ئىش : موماينى يىتلەپ دەرۋازا تەرەپكە ئىلىپ ماڭسىلا خۇيلىنىپ قالاتتى ۋە كىسىلى قوزغىلىپ ئالەمنى بىشىغا كىيەتتى :      - مىنىمۇ ئۆلتۈرگىلى ئاپارماقچىمۇسىلەر ؟ مەن مۇشۇ ئۆيدە ئەزىمىتىمنى ساقلايمەن ، ئۇ قايتىپ كىلىپ مىنى تاپالمىسا قانداق قىلىدۇ ؟ مىنى قۇيىۋىتىش ! - دەپ ساراڭلىق قىلاتتى . سىڭىللىرى ئۇنى شۇنداقلا ساراڭلىق قىلىۋاتىدۇ دەپ ئويلاپ ئۇخلاپ قالغاندا ئەكىتىپمۇ بىقىشتى . نەتىجىدە موماي ئويغىنىپلا يەنە ساراڭلىق قىلىپ ئۆيىگە كىتىشنىڭ جىدىلىنى قىلىپ ئۇلارغا پەقەت ئارام بەرمىدى . - چوڭ ھامما ، كىچىك ھامما ، ناۋادا خاتىرجەم بولالىساڭلار ئاپامنى ماڭا تاپشۇرۇڭلار ، مەن مۇشۇ ئۆيدە ، ئەزىمەتنىڭ ئورنىدا ئۇنىڭ ھالىدىن خەۋەر ئالىمەن ، - زۆھرەنىڭ بۇ گىپىدىن باش ئاغرىقى ساقايغاندەك بولغان سىڭىللار بىر بىرىگە قارىشىپ قۇيۇپ : - ئۇنداقتا قانداق بولىدۇ ؟ سىز تىخى ياش تۇرسىڭىز ، سىز مۇشۇ ئۆيدە ئاچامنىڭ  ھالىدىن بىر ئۆمۈر خەۋەر ئەپ بولالامسىز ؟ - دەپ سوراشتى . ئاغزىدا شۇنداق دىگىنى بىلەن بۇ سىڭىللارنىڭ كۈتىۋاتقىنىمۇ شۇ ئىدى . موماي مۇشۇنداق ساراڭلىق قىلىپ تۇرىۋالسا ئۇلاردىمۇ نىمە ئامال ؟ ئۆزلىرىنىڭ ئۆي ، بالا - ۋاقىنى تاشلاپ قۇيۇپ بۇ ئۆيدە بىر ساراڭ مومايغا ھەمرا بوپ بۇلالمايدۇدە ! زۆھرە كىرپىكلىرىدە ئىسىلىپ تۇرغان ئىككى تامچە ياشنى تاتلىق كۈلكىسى بىلەن مەڭزىدىن دۇمىلىتىۋىتىپ ئۇلارغا قاراپ دىدى : - بىر ئۆمۈر دەپ كىسىپ ئىيتالمايمەن ، لىكىن ئەھۋالى ياخشىلانغىچە ئەزىمەتنىڭ ئورنىدا ئۇنىڭ ھالىدىن چۇقۇم ياخشى خەۋەر ئالىمەن ، كىم بىلىدۇ ؟ ئۇ چاغقىچە ئەزىمەتنىڭ ئىنىسى پەيدا بوپ قالامدۇ تىخى ، - ھاممىلار ئەزىمەتنىڭ ئىنىسىنىڭ پەيدا بولىشىدىن چوڭ ئۈمىد كۈتمىسىمۇ ، كۆز ئالدىدىكى باش ئاغرىقىنىڭ ھەل بولغىنىدىن خوشال بۇلۇشۇپ ، زۆھرەنى قۇچاقلاپ ، پىشانىسىگە سۆيۈپ كىتىشتى . شۇنداق قىلىپ زۆھرە مارىيخان موماي بىلەن بۇ ھويلىدا يالغۇز قالدى ، زۆھرەنىڭ ئاتا ئانىسى ، موماينىڭ سىڭىللىرىدىن باشقا يەنە ئەزىمەتنىڭ ئاغىنىلىرى ئۇلارنى پات - پات يۇقلاپ ، ئېغىر يىنىك ئىشلىرىنى ئاسانلاشتۇرۇپ تۇردى . ئۇلارنى ئەڭ تولا يۇقلاپ تۇرىدىغىنى ياسىن بۇلۇپ ، ئىككى ئۆينىڭ ئارىلىقىمۇ يىقىن ، يەنە كىلىپ ئەزىمەتنىڭ ئۆلىمىگە موماي بىلەن زۆھرەدىن قالسىلا ئەڭ قايغۇرغان ئادەممۇ دەل ياسىن ئىدى . موماي زۆھرە ئىتىپ بەرگەن تاماقنى يەيتتىيۇ ، ئۇنىڭغا گەپ قىلمايتتى ، تىللاپ ساراڭلىقمۇ قىلمايتتى ، لىكىن ئەزىمەتنىڭ بىرە ئاغىنىسى ھويلىغا كىرىپ قالسا ئۇ چىقىپ كەتكەنگە قەدەر ئۇنىڭ كەينىدىنلا يۈرەتتى ، زۆھرەنىڭ بىرە ئىشىغا ياردەملىشىپ ئۇنىڭغا يىقىنراق تۇرۇپ قالسىلا تۇقماق كۆتىرىپ ئۇنى قوغلاپ كىتەتتى ، بۇنداق چاغلاردا زۆھرە قىينانىسىغا ئامراقلىقى كەپمۇ قالاتتى . چۈشتىن كىيىندىن باشلاپ ياغقان سىم - سىم يامغۇر قاراڭغۇ چۈشەرگە يىقىن ئۇلغىيىشقا باشلىدى ، خۇلۇم - خوشنىلارنىڭ ھەممىسى : - بۇ قىتىمقى يامغۇر خېلى قاتتىق ياغىدىغان ئوخشايدۇ ، مۇداپىئە قىلىپ قۇيايلى دىيىشىپ ، - ئۆگزىلىرىگە چىقىۋىلىپ خىلمۇ خىل تەييارلىقلار بىلەن ھەلەك ئىدى . زۆھرەمۇ تىتىلداپ قالدى : يامغۇر راسلا قاتتىق يىغىپ قالسا قانداق قىلامىز ؟ مەنمۇ ئازراق مۇداپىئە قىپ قۇيايمۇيا ؟ قانداق قىلسام بولا ؟ - ئالاقزادىلىك ئىچىدە ئۇيان ئويلاپ بۇيان ئويلاپ لاپاستىكى پارنىكنىڭ كونا سۇلياۋسى ئىسىگە كەلدى ۋە : شۇنى بىر ئامال قىلىپ ئۆگزىگە تارتىپ ئاچىقىپ ئاپامنىڭ ھوجرىسىنى بولسىمۇ يامغۇردىن پاناھلاندۇراي … دەپ ئويلىدىدە لاپاسقا كىرىپ بىر قۇچاق كىلىدىغان كونا سۇلياۋنى سۆرەپ چىقىپ ئارغامچىنىڭ بىر ئۇچى بىلەن چىڭ باغلىۋىتىپ ، يەنە بىر ئۇچىنى ئۆگزىگە قارىتىپ ئاتتى . ئەمدى ئۆزى ئۆگزىگە چىقىپ سۇلياۋنى تارتىپ چىقىرىپ ئۆگزىگە يىيىۋەتسىلا بۇلاتتى . بۇ چاغدا ئۇنىڭ ئۈستىبىشى بولسۇن ئاياقلىرى بولسۇن ئوبدانلا لاي پاتقاق بوپ كەتكەنىدى ، ھەر ئېھتىمالغا قارشى ئاياقلىرىدىكى پاتقاقلارنى بىر قۇر قىرىۋەتكەندىن كىيىن شوتا بىلەن ئۆگزىگە چىقىپ ، مىڭ تەسلىكتە سۇلياۋنى تارتىپ چىقاردى ، بىچارىنىڭ تەلىيىگە مۇشۇ ئەسنادا يامغۇر سەل پەسلىگەن بۇلۇپ ، ئانچە قىينالمايلا سۇلياۋنى يىيىپ بولدى ، تۆت تەرىپىنى خىش داڭگال بىلەن باستۇرىۋەتكەندىن كىيىن ئۆگزىدىن چۈشۈپ كىتىش ئۈچۈن شوتىغا دەسسىدى . ئەتىگەن شەھەرگە سودىلىققا كىرىپ كەتكەن ياسىن بىلەن ساجىدە قايتاشىدا يامغۇردا قىلىپ ، ئامالسىز تاكسىدىن بىرنى تۇسۇپ ئۆيىگە قاراڭغۇ چۈشەي دىگەندە ئاران قايتىپ كەلگەن بۇلۇپ ، يولبۇيى ئۆز ئۆيىدىن ئەنسىرىمەي زۆھرەلەرنىڭ ئۆيىدىن ئەنسىرەپ كەلگەن ياسىن دىگەندەك زۆھرەنىڭ ئۆگزىدە يالغۇز بىر نىمىلەرنى قىپ يۈرگىنىنى ماشىنىدا ئولتۇرۇپ كۆرۈپ قىلىپ ، ساجىدەنى ھوجرىسىغا كىرگۈزىۋەتكەندىن كىيىن ، ساجىدەنىڭ : توختاڭ ! نەگە بارىسىز ؟ دەپ ۋارقىراشلىرىغا قۇلاقمۇ سالماي سىرتقا قاراپ چاپتى . ياسىن زۆھرەنىڭ ھويلىسىغا يىتىپ كىرگەندە زۆھرە شوتىغا دەسسەپ بولغان بۇلۇپ ، ياسىن زۆھرەنىڭ دىققىتى چىچىلىپ تىيىلىپ چۈشمىسۇن دەپ زۇۋانىنى چىقارماي ، ئاستا مىڭىپ شوتىنىڭ تۈۋىگە كىلىپ تۇردى . زۆھرەمۇ يىقىلىپ كەتمەي دەپ ئىككى قولىدا شوتىنىڭ ياغىچىنى چىڭ قاماللاپ ، دەسسىگەن جايىنى ئېھتىيات بىلەن دەسسەپ جەزملەپ بولغاندىن كىيىن ئاندىن يەنە بىر پۇتىنى يۆتكەپ ناھايىتى  پەم بىلەن چۈشىۋاتاتتى . شۇ ئەسنادا مارىيخان دەرىزىنىڭ ئەينىكىدىن ياسىننى كۆرىۋىلىپ : - ئوغرى ! - دەپ ۋارقىرىدى ، شۇنىڭ بىلەن ياسىننىڭمۇ ، زۆھرەنىڭمۇ دىققىتى شۇ تەرەپكە ئاغدۇرۇلۇپ ، زۆھرە : ۋايجان ! دەپ توۋلىغىنىچە شوتىدىن سېرىلىپ كەتتى ، بۇنىڭدىن ئىسىنى يىغقان ياسىن ئۆزىنى ئوڭشاپ بولغۇچە زۆھرە سېرىلىپ كىلىپ ئۇنىڭ قۇچىقىغىلا چۈشتى . - ياسىن ! مىنىڭ نىم بۇلۇشۇم بىلەن كارىڭىز بولماي مۇشۇ شۇم ئاياقنىڭ قىشىغا كىرىۋالغانمىتىڭىز ؟ ئۇنىڭغا شۇنداق ئىچىڭىز ئاغرىسا ، بولدى ئۆينى شۇنىڭ بىلەن تۇتىۋىلىڭ ، - ياسىننىڭ كەينىدىن ئەگىشىپ ماڭغان ساجىدە زۆھرەنى ياسىننىڭ قۇچىقىدا كۆرۈپ ئەرۋايى قىرىق گەز ئۇچقانىدى
						</p>
						<h5>3 قىسىم</h5>
						<p>
							ياسىن يۇمىلاق - دۇمىلاقلا چۈشۈپ كەلگەن زۆھرەنى ، ئوڭلاپ يەرگە قۇيۇپ بولغۇچە مارىيخانمۇ ئىشىكنىڭ كەينىدىكى توقماقنى كۆتۈرگىنىچە يۇپۇرلۇپ كىلىپ ئۇلارنىڭ ئۇدۇل كەلگەن يېرىگە ئۇرۇشقا باشلىدى . - مانا ، مانا ھە ! ئوغرىلىق قىلغانغا تويىشە ! مەن بىلىمەن ، سىلەر زادى ياخشى نىمىلەر ئەمەس ،   مانا ھە !!! - ساجىدەگە بۇ ئىشنى چۈشەندۈرۈشكە تەمشىلىپ تۇرغان ياسىن ئەمدىلىكتە زۆھرەنى موماينىڭ تايىقىدىن توسۇش ئۈچۈن غۇلاچلىرىنى كەڭ ئىچىپ ئۇنىڭ قورايدەك ۋىجىك گەۋدىسىنى تاياقتىن قوغدىدى . بۇ كۆرۈنۈشتىن ساجىدەنىڭ كۈندەشلىكى تىخىمۇ قوزغىلىپ يۈزىنى ئىتىپ يىغلىغىنىچە كەينىگە ئۆرۈلۈپ دەرۋازىدىن چىقىپ كەتتى . ياسىن بىر ياقتىن تاياق يىگەچ : - ھەي ، ھەي ، ھەي ، ساجىدە ! - دەپ توۋلىغىنىچە تۇرغان جايىدا تۇرىۋەردى . خۇتۇنىنىڭ كەينىدىن ماڭاي دىسە كۆز ئالدىدىكى ماۋۇ ئالجىغان موماينىڭ زۆھرەنى ئۇرىۋېرىپ يارلاندۇرۇپ قۇيىشىدىن ئەنسىرىدى . ئىچىدە بولسا : بۇ خۇتۇننى ئۆيگە كىرگەندە كۆڭلىنى ئىلىپ قايىل قىلىۋالامەن ، لىكىن زۆھرە بىلەن كارىم بولمىسا ئۇ يارىلىنىشى مۇمكىن … دەپ ئويلايتتى . تارتىۋالايچۇ دىسە ياسىن موماينىڭ قولىدىكى توقماقنى گەپ يوق تارتىۋالالايتتى ، لىكىن بۇنداق بولغاندا موماي قايىل بولماي ياسىن چىقىپ كەتكەندە زۆھرەگە تۇيۇقسىز ھۇجۇم قىپ قىلىش ئېھتىماللىقى بولغاچقا بايىقىدەك تاياقنى توساپ تۇرىۋېرىشنى ئەڭ توغرا كۆردى . موماي ھېرىپ توختاپ قالاي دەپ تۇرىشىغا يامغۇر يىڭىباشتىن ئۇلغىيىپ كەتتى . بۇ چاغدا ھەممەيلەننىڭ ئۈستىبىشى چىلىق - چىلىق ھۆل بوپ كەتكەن بۇلۇپ ، مومايمۇ ھارغانىدى . زۆھرە موماينىڭ توقماققا تايانغىنىچە ھاسىراپ تۇرغىنىنى كۆرۈپ ياسىنغا پىچىرلىدى : - ئۇ ئەمدى ھاردى ، تىز چىقىپ كىتىڭ ، تىز بۇلۇڭ ! - قانداق بولا ؟ سەلتۇرۇپ يالغۇز ئۆيدە سىزگە تۇيۇقسىز ھۇجۇم قىپ قامماس ھە ؟ - ياسىن يەنىلا ئەندىشە قىلىۋاتقاندەك قىلاتتى . زۆھرە موماينىڭ ئېغىر ھاسىراشلىرى ۋە كۆزلىرىدىكى بايىقى ئەسەبىيلىك نۇرلىرىنىڭ يۇقالغانلىقىنى پەملەپ قولى بىلەن شەرەت قىلدى : - تىز چىقىپ كىتىڭ ، تىز ! ئەمدى ھىچ ئىش بولمايدۇ ، ئەنسىرىمەڭ . - ئەمىسە مەن سەلتۇرۇپ يەنە بىر كىرەمەن . - بولدى كىرمىسىڭىزمۇ بۇلىدۇ ، ئۇ ئەمدى ئۇخلايدۇ ، - ياسىن كەينىگە قاراپ قاراپ قۇيۇپ دەرۋازا تەرەپكە ماڭدى ، زۆھرە بولسا موماينىڭ قولتۇقىدىن يۆلىگەچ ئۇنى ئۆي تەرپكە ئەپ ماڭدى : - كىيىملىرى ھۆل بوپ كىتىپتۇ مانا ئاپا ، كىرىپ كىيىملىرىنى تىزراق ئالماشتۇرىۋىتەيلى ھە ، بولمىسا ئاغرىپ قالىلا ، - موماي بىردىنلا ياۋاشلاپ بوۋاق بالىدەك رايىشلىق بىلەن ئۆيگە ماڭدى . بۈگۈنكى يامغۇرلۇق كىچىدە زۆھرە ساراڭ قىينانىسىنىڭ ھالىدىن خەۋەر ئالسا ، ساجىدە ياسىن بىلەن بىر مەيدان جىدەل ئوينىدى . - نىمىشقا قايتىپ كىردىڭىز ؟ شۇنىڭ قىشىدا قۇنۇپ قالسىڭىز بوممامتى ؟ - ئۆيىگە كىرىپ كىيىملىرىنى ئالماشتۇرۇپ بولغان ياسىن ئاستا خۇتۇنىنىڭ كەينىگە كىلىپ ، ئۇنىڭ مۈرىسىدىن تۇتىشىغا ساجىدە شۇنداق دىگەچ كەينىگە ئۆرۈلۈپ ئۇنى كۈچەپ ئىتتىرىۋەتتى . ياسىن ئىغىر بىسىقلىق بىلەن مىيقىدا كۈلۈپ قۇيۇپ : - بولدى قىلىڭە خۇتۇن ، مۇشۇنچىلىك ئەركىلىگىنىڭىز يىتەر … - نىمە ؟ مەن سىزگە ئەركىلەۋىتىپتىمەندە ؟ ئەمىسە چىقىپ ئۇنى ئەركىلىتپ قۇيۇڭ … - بولدى بەس ساجىدە ! سىزنىڭچە بولسا مەن ئۇنى قاراپ تۇرۇپ ئاشۇ ئالجىغان ئايالنىڭ تايىقىغا تاشلاپ قۇيۇپ يىنىپ چىقسام بولىدىكەندە ؟ - ئەمدى ياسىننىڭ راسلا ئاچچىقى كەپ قالغاندەك تۇراتتى . ساجىدە مەڭزىنى بويلاپ ئىقىپ چۈشۈپ كىتىۋاتقان ئىككى تامچە ياشقا پەرۋامۇ قىلماي ياسىنغا ئىشىك تەرەپنى كۆرسەتتى . - ئەمىسە نىمىشقا يىنىپ كىردىڭىز ؟ ئۇنى داۋاملىق قوغدىسىڭىز بوممامدۇ ؟ ئەنە ئىشىك ! چىقىپ كىچىچە ئۇنى قوغداڭ ، ساراڭ ئاپىسى ئۇنىڭ گىلىنى بۇغۇپ ئۆلتۈرۈپ قويمىسۇن يەنە ، چىقمامسىز ! - ساجىدە شۇنداق دەپ بۇلۇپلا ياسىنغا كەينىنى قىلىپ تۇرىۋالدى . شۇ تاپتا بۇ ئىككەيلەننىڭ قىنى بىر بىرىنىڭكىدىن ئۆتە قىزىپ كىتىۋاتقاندەك قىلاتتى . ياسىن قولىنى ساجىدەگە چېنەپ تۇرۇپ : - سىز !!! - دىدىيۇ جىدەلنى ئاينىتىۋەتمەسلىك ئۈچۈن يەنىلا لىۋىنى چىڭ چىشلەپ ، دىمەكچى بولغىنىنى ئىچىگە يۇتىۋەتتى ، ئارىدا جىمجىتلىق بىردەم ھۆكۈم سۈرگەندىن كىيىن ، ياسىن ئۆزىگە كەينىنى قىلىپ تۇرۇپ يىغلاۋاتقان ساجىدەگە قاراپ ئۇنىڭ بىلەن تەڭ تۇرۇپ خاتا قىلغىنىنى پەملىدى بولغاي ئاستا كىلىپ قوللىرىنى چىڭ گىرەلەشتۈرۈپ تۇرغان ساجىدەنى كەينى تەرەپتىن چىڭ قۇچاقلىۋىلىپ مىدىر - سىدىر قىلغىلى قويمىدى . - مىنى تۇتماڭ ! نېرى تۇرۇڭ دەيمەن ! يۇقىلىڭ ! - ساجىدە مىڭ چىقىرىسىمۇ بۈركۈتنىڭ چاڭگىلىدىكى چۈجىدەك ھىچ قايان بولالماي قالدى . ساجىدە تىپىرلاشتىن  توختىغاندا ياسىن ئۇنىڭ قۇلىقىغا پىچىرلاپ دىدى : - مىنى كەچۈرۈڭ خۇتۇن ، مەن خاتا قىپتىمەن … - نىمىنى خاتا قىلغىنىڭىزنى بىلەمسىز ؟ - ياسىن : سىز بىلەن تەڭ تۇرمىسام بوپتىكەن دىسە ساجىدەنىڭ يەنە قوداڭشىپ كىتىشى ئىنىق ، شۇنىڭ بىلەن ئۇ دەرھال گەپنى ياساپ : - ئۇلارنىڭ ئۆيىگە كىرىشتىن بۇرۇن سىزگە دەپ قويمىغىنىم توغرا بومماپتۇ خۇتۇن ، يىقىن بۇرادىرىمنىڭ ئائىلىسى بولغاچقا كۆپ ئويلاپ كەتمەپتىمەن ، بۇندىن كىيىن ئۇلارنىڭكىگە سىزنىڭ رۇخسىتىڭىزنى ئىلىپ ئاندىن كىرەي بۇلامدۇ ؟ - دىدى . ھەدەپ ياسىننىڭ قولىنى بوشىتىۋىتىشكە ئۇرۇنىۋاتقان ساجىدە بۇ گەپتىن بىردىنلا يۇمشاپ كەينىگە بۇرۇلۇپ ياسىننىڭ بوينىغا گىرە سالدى ۋە تۇمشۇقلىرىنى ئۇچلاپ تۇرۇپ : - ئۇلارنىڭكىگە كىرمەڭ دىمەيمەن ، لىكىن ئۇنىڭغا ھەددىدىن زىيادە كۈيىنىپ كەتمەڭ ، مەن چىدىمايدىكەنمەن ، چۈنكى سىز مىنىڭ ئېرىم ، ئۇنىڭ ئەمەس ، - دىدى . ياسىن : مەن نەدە ئۇنىڭغا كۆيۈندۈم ؟ پەقەت ياردەم قىلماقچى بولدۇمغۇ شۇ … دىسىلا ساجىدە يەنە تەتۈرلۈك قىلاتتى . شۇنى ئويلىغان ياسىن ئىتائەتمەنلىك بىلەن : ماقۇل دەپ بىشىنى لىڭشىتتى . - ئۇنىڭغا مىنىڭمۇ ئىچىم ئاغرىيدۇ ، ياردەم قىلىشىڭىزنى خاتامۇ دىمەيمەن ، لىكىن نىمىشقىكىن ئۇنىڭغا قارىغاندىكى كۆزلىرىڭىزدىن بەكلام ئەنسىرەيمەن ياسىن ، شۇڭا سىز ماڭا بۇ ئۆمرۈمدە پەقەت ۋە پەقەت سىزنىلا ياخشى كۆرىمەن دەپ ۋەدە بېرىڭ ، - ياسىن ساجىدەنىڭ ۋەدە ئىلىش ئۈچۈن ئۆزىگە سۇنۇلغان قولىغا قاراپ سەل ئىككىلىنىپ قالدى ، چۈنكى ئۇ تۇنجى بولۇپ زۆھرەنى ياخشى كۆرگەن ، يۈرىكى ئۇنىڭ ئۈچۈن مۇھەببەتلىك سوقۇپ بولغان . پەقەت ئەزىمەت زۆھرەنى بەك ياخشى كۆرىدىغىنىنى ئۆزىگە ئېيتقاندىلا يۈرىكىدىكى بۇ ئىشىقتىن كىچىپ ئەزىمەتكە بەخىت تىلىگەن ، ئۇلارنىڭ مۇھەببەتلىشىپ قىلىشى ئۈچۈن ئەزىمەتكە يىقىندىن ياردەمدە بولغان . ئەينى چاغدا ئەزىمەت ياسىندىن قايسى قىزغا بەكرەك يۈرىكى سوقىدىغانلىقىنى سورىغاندا ياسىن ئۆزىمۇ تۇيمايلا : - مەن ساجىدەنى ياخشى كۆرىمەن ، - دەپ سالغىنى ئۈچۈنلا بۈگۈنكى ئىشلار يۈز بېرىپ ئولتۇرغانىدى . - نىمە ؟ ۋەدە بەرگۈڭىز يوق شۇنداقمۇ ؟ سىز زادى ماڭا ئالا كۆڭۈللۈك قىلماقچى ، ھىھ !! - ساجىدە يەنە تۇمشۇقىنى تۈرۈپ ، ئۆيدىن چىقىپ كەتمەكچى بۇلۇپ ماڭدى ، شۇندىلا ياسىن ئويغا چۆكۈپ ئولتۇرۇپ قىلىپ يەنە ئۇنىڭ خۇيىنى تۇتقۇزۇپ قويغىنىنى پەملىدى ۋە چەبدەسلىك بىلەن كىلىپ ئۇنىڭ بىلىكىنى تۇتىۋىلىپ ئۆزىگە قاراتتى ، ئاندىن چىمچىلاق بارمىقىنى چىقىرىپ ساجىدەگە سۇندى : - سىزنى ئەمرىمگە ئالغانىكەنمەن ئەلۋەتتە سىزنىلا ياخشى كۆرىمەن خۇتۇن ، بايا باشقا بىر ئىش ئىسىمگە كەپ قىلىپ ئولتۇرۇپ قاپتىمەن ، - دىدى . ساجىدە تەستە چىرايىغا كۈلكە يۈگۈرتۈپ ، ياسىننىڭ چىمچىلاق بارمىقىغا ئۆزىنىڭ چىمچىلاق بارمىقىنى ئىلدى ، ئاندىن يەنە ئىككىسى تەڭلا باش بارماقلىرىنى بىر - بىرىگە تەگكۈزۈپ ۋەدىلەشكەن بولدى . - دەڭە ، بايا ئىسىڭىزگە زادى قايسى ئىش كەلدى ؟ تاس قالدىڭىز مەندىن ئايرىلىپ قالغىلى ، - دەرىزە سىرتىدىكى يامغۇرنىڭ ئەينەكلەرگە تاراسلاپ تەگكىنىچە چۈشىۋاتقان ھەيۋىسىگە قاراپ يىتىپ نىمىلەرنىدۇر ئارزۇ قىلىۋاتقان ياسىننىڭ خىيالىنى ئۇنىڭ مەيدىسىگە بىشىنى قۇيۇپ ياتقان ساجىدەنىڭ بۇ سوئالى بۆلىۋەتتى . ئەمدى قايسى يالغاننى تۇقۇش كېرەك ؟ ياسىن بۇ سوئالدىن بىزارلىق ھېس قىلغاندەك ئېغىر تىنىپ قويدى ۋە : - بۇنى سورىمىسىڭىز بۇلامدۇ خۇتۇن ؟ كۆڭلۈم يېرىم بولىدىكەن ، - دەپ قۇيۇپلا كۆزلىرىنى چىڭ يۇمىۋالدى . ساجىدەنىڭ يەنە بىر نەرسىلەرنى دىگۈسى بولسىمۇ ياسىننىڭ كەيپىياتىغا قاراپ جىمىپ قالدى . بىر ساراڭ موماي بىلەن ياش ھەم چىرايلىق بىر چوكان چوڭ ھويلىدا باشپاناھسىز ياشىسا ، مومايغا ھىچ ئىش بولمىغان بىلەن ياش چوكانغا نىم ئىشلار ئۇچرىمايدۇ دەيسىز ؟ ئايال ئاتلىق مەخلۇقلار ئۇنىڭغا ھەسەت قىلىشىپ ھىچ گەپتىن ھىچ گەپ يوق ئەرلىرىدىن كۈنلىشەتتى ، چوڭ كوچىلاردا ھىچنىمىدىن ھىيىقماي ئۇنىڭ غەيۋىتىنى قىلىشاتتى ، ھە دەپ بەرسە تىخى زۆھرەنى مۇشۇ مەھەللىدىكى نۇرغۇن ئەرگە ئاشنا بولغان بۇزۇق قىپ قۇيۇشتىن يانمايتتى . بەزىبىر بىساپا ئەرلەر بولسا ئۆزلىرىنىڭ سەت ، جاۋۇلداق خۇتۇنلىرىنى مۇشۇنداق چىرايلىق ، ئوڭلۇق چوكانغا سىلىشتۇرۇپ ، شەھۋەت ئۇچقۇندىغان كۆزلىرىنى سىڭايان قىسىشقىنىچە تاماقلىرىنى تىنماي چاكىلدىتىشاتتى . بۇلارغۇ نىيىتى بۇزۇق ھىساپلانسۇن ، ياخشى كۆڭلى بىلەن بۇ ئاجىزەلەرگە ياردەم قىلغان بەزەن ئەرلەرمۇ زۆھرەنىڭ قىلتىقىغا چۈشكەن ھىساپلىنىۋەردى . مەسىلەن : بىر قىتىم ئۆينىڭ توك يولىدىن مەسىلە كۆرۈلۈپ ، زۆھرەلەر نەچچە كۈن قاراڭغۇدا قالغاندا مۇشۇ مەھەللىنىڭ 50 ياشلارغا يىقىنلاپ قالغان توكچىسى بىر دادىنىڭ ئورنىدا تۇرۇپ ئۆينىڭ توكىنى رەتلەپ بەرگەندە … يەنە بىر قىتىم زۆھرە ئاپىسىنىڭ ئۆيىگە بېرىپ قايتاشىدا مەھەللىنىڭ يۇقىرىقى تەرىپىدە تۇيۇقسىز بىر ئىت قوغلىشىپ كىتىپ ئوتتۇرا ياشلاردىكى بىر گاچا كىشى ئۇنى قۇتۇلدۇرۇپ قالغاندا …… ئىشقىلىپ مۇشۇ ئىشلارنىڭ ھەر قاندىقى ئېرى بار بىر ئايالنىڭ بىشىغا كەلگەن بولسا ئادەتتىكى ئىشتەك تۇيۇلغان بولاتتى ، بىراق زۆھرەدەك بىر تۇل چوكاننىڭ بىشىغا كەلگەنلىكى ئۈچۈنلا چىرايىنى ، ياشلىقىنى دەسمىي قىلىپ ئەرلەرنى ئازدۇرغان ئاتاققا قالدى . زۆھرەنىڭ ئەزىمەتتىن جۇدا بولغىنىلا كۆتۈرۈپ قۇپقۇسىز ئەلەم تۇرسا ، ئائىلىنىڭ ، ئىتىز - ئېرىقنىڭ ھەم ساراڭ قىينانىسىنىڭ جاپاسىغا بەرداشلىق بېرىپ كىلىۋاتقىنىنى تەرىپلەيدىغان ئادەمنىڭ تايىنى يوق ، ھەممە ئادەم ئۇنى ئېرىنىڭ بىشىغا چىقىپ ، قىينانىسىنى ساراڭ قىپ قويغان بالا - قازا كۆرۈپ ، غەيۋىتىنى قىلغىنى قىزىقتە ! سەھرانى ئۇنداق مۇنداق دەپ تەرىپلەيمىزيۇ ، مانا مۇشۇنداق غەيۋەت تۈگەپ قالمايدىغان قالاق تەرىپىگىمۇ كۆز يۇمالمايمىز . لىكىن ھازىرلا ئىچىڭلارنى سىقماڭلار ، ئىشلار بۇنداقلا كىتىۋەرمەيدۇ . ھاۋا سوۋۇپ ئاستا - ئاستا قىش كىرىشكە باشلىدى ، موماينىڭ ئەھۋالىمۇ ھەر ھالدا ياخشى بولۇپ ، ئەزىمەتنىڭ بىرە ئاغىنىسى ، ياكى زۆھرەنىڭ دادىسىدىن باشقا بىرە ئەر بۇ ھويلىغا كىرىپ قالمىسىلا كىسىلى قوزغالمايتتى . بىرەر ئەر كىشى ھويلىغا كىردىمۇ بولدى ، كەچكىچە زۆرەنى تىللاپ ئارام بەرمەيتتى : - سىنىڭ شۇنىڭ بىلەن تىلىڭ بىر شۇنداقمۇ ؟ مىنىڭ ئەزىمىتىمنى ئاشۇنىڭ بىلەن بىرلىشىپ قاچۇرىۋەتتىڭ شۇنداقمۇ ؟ ئۇ ئەمدى ھويلامغا دەسسىگۈچى بولمىسۇن ، ئەمدى كىرسە ئەزىمەت قايتىپ كەلگەندە ئۇنى ئۆلتۈرىۋىتىدۇ ، ساڭىمۇ ياخشى كۈن يوق ! …… - زۆھرە بۇنداق گەپلەرگە كۆنۈپ كەتكەن بۇلۇپ ئانچە ئېغىر ئەپمۇ كەتمەيتتى . شۇنداق چاغلاردا ئۇ تىخى ئەزىمەت راسلا قايتىپ كىلىدىغاندەك تاتلىق تەمادىمۇ بوپ قالاتتى . بىر كۈنى زۆھرە تاماققا خىمىر يۇغۇرىۋاتاتتى ، مارىيخان بولسا قايسى كۈنىلا زۆھرە توقۇپ پۈتتۈرگەن پوپايكىنى بىر قۇر بىر قۇردىن چۇۋۇۋاتاتتى ، زۆھرەمۇ موماينىڭ ئۆزىگە ئاۋارىچىلىق تاپماي شۇنداق ئولتۇرغىنىغا خوش بۇلۇپ ئۆز ئىشى بىلەن ئالدىراش ئىدى . تۇيۇقسىزلا دەرۋازا تاراقلاپ ھويلىغا بىرى كىرگەندەك قىلدى ، زۆھرە بويۇنداپ قاراپمۇ كىرگەن ئادەمنىڭ كىملىكىنى بىلەلمەي ئالدىراش قولىدىكى خىمىر قالدۇقلىرىنى بىر قۇر چۈشۈرىۋىتىپ ھويلىغا چىقىش ئۈچۈن ئىشىك تەرەپكە ماڭدى . ئۇ ئىشىككە شۇنداقلا قولىنى ئۇزىتىشىغا ئىشىك ئىچىلىپ ھويلىغا كىرگەن كىشى ئۆيگە كىرىپ كەلدى . - ئەزىمەت !؟؟ - زۆھرە ئۆزىمۇ تۇيمايلا شۇنداق دەۋىتىپ ئۆز كۆزىنىڭ كۆرۈش ئىقتىدارىدىن گۇمان قىلغىنىچە كەينىگە نەچچە قەدەم داجىپ كەتتى . بۇ چاغدا مارىيخانمۇ قولىدىكى بىر چاڭگال يىپنى ئاللىقاياقلارغا چۆرىۋىتىپ زۆھرەنىڭ يىنىغا كەپ بولغان بۇلۇپ ، زۆھرەنى بىر تارتىپلا ئۆزىنىڭ كەينىگە ئۆتكىزىۋىتىپ ئىشىك تۈۋىدە تۇرغان گەۋدىگە چەكچىيىپ قاراپلا قالدى ، لىكىن تىلى كاسىلداپ زۇۋان چىقمايتتى . - ئاپا ! مەن كەلدىم ، ئوغلۇڭ قايتىپ كەلدى ، مىنى تۇنىمىدىڭما ؟ -  ئۇ شۇنداق دىگىنىچە قولىدىكى سومكىنى يەرگە قۇيۇپ مارىيخاننى چىڭ قۇچاقلىدى
						</p>
						<h5>
							4 قىسىم
						</h5>
						<p>
							چىرايى زەپىراندەك سارغىيىپ ، نۇرسىز كۆزلىرى ئولتۇرۇشۇپ ئەسلى يىشىدىن خېلىلا  تۈگىشىپ كەتكەن مارىيخان ياپراقتەك تىترىگەن ئاجىز تىنىنى ئوغلىنىڭ مەيلىگە قۇيىۋىتىپ ، ھالسىزلانغىنىچە پەسكە سېرىلىپ قۇلى بوشلۇقتا پۇلاڭلاپ قالدى ، جىددىيلەشكەن ئوغلى ئاپىسىنىڭ قولتۇقىدىن چىڭ قۇچاقلىغىنىچە ئالاقزادىلىك بىلەن : - ئاپا ، ساڭا نىم بولدى ئاپا ! كۆزۈڭنى ئاچقىنا ئاپا ، قاراپ تۇرماي تىز بۇلۇڭ ، ئاپامنى كاڭدا ياتقۇزايلى ، - كۆز ئالدىدىكى ئادەمگە ھەيرانۇ - ھەس بۇلۇپ ھاڭۋىقىپ تۇرغان زۆھرە ئۇنىڭ مارىيخاننى ئاپا ! دەپ چاقىرىشىدىن ئۇنىڭ ئەزىمەتنىڭ ھىلىقى قۇلاقكەستى ئىنىسى ئىكەنلىكىنى جەزملەشتۈرۈپ دىرىڭڭىدە چۆچىدى ۋە ئالدىراش كىلىپ قولاشمىغان بىر ھەركەتلىرى بىلەن ئۇنىڭغا ياردەملىشىپ موماينى يۈلەشتۈرۈپ كاڭغا ياتقۇزدى . شۇنچە ئۇزۇن ۋاقىتتىن بېرى نېرۋىسى ئاجىز قىينانىسىنىڭ كىسىلى قوزغىلىپ قالمىسىلا نى - نى چوڭ ئىشلارغىمۇ ئۆزى بىر قوللۇق قارار چىقىرىپ ئورۇنلاشتۇرۇپ كىلىۋاتقان زۆھرە ئەمدىلىكتە مۇنۇ بالىنى كۆرۈپلا بىھۇش ياتقان موماينىڭ ئاغزىغا سۇ تىمىتىشنى ، قۇلاق يۇمشىقى بىلەن بۇرنىنىڭ ئاستىنى ئۇۋۇلاپ بېرىشنىمۇ ئۇنۇتقانىدى . ئۇ يىگىت موماينىڭ ئەتراپىدا چۆگىلەپ يۈرسە ، زۆھرە بۇ ئۆيگە ھازىر كىرىپ قالغان ناتۇنۇش ئادەمدەك ھاڭۋىقىپلا تۇراتتى . - كۆزۈڭنى ئاچساڭچۇ ئاپا ، مەن ئەسئەت ! ياغاچ قۇلاق ، ئوغرى سولتەك سىلەرنى سېغىنىپ قايتىپ كەلدى ، بۇرۇنقىدەك مىنى ئۇرۇپ تىللىماي بۇنداق يىتىۋالغىنىڭ نىمىسى ئاپا ؟ مىنى ئەدەپلەش ئۈچۈن كالتەك ئەكىرىپ بەرسەم تۇرامسەن يا ؟ ئاپا ، ئاپا … - ئەسئەت !؟ توغرا ، ئىسمىدىن ھەم ئەزىمەتكە ئوخشاپ كىتىدىغان تۇرقىدىن بۇ يىگىت چۇقۇم ئەزىمەتنىڭ ئىنىسى ، گەرچە كىچىكىپ پەيدا بولغان بولسىمۇ ئۇنىڭ قايتىپ كەلگىنى ياخشى بولدى ، ئەمدى ئاپامنىڭ سالامەتلىكىنىڭ ئەسلىگە كىلىشىدىن ئۈمىد با بولدى ! ئەزىمەت ! ئەمدى سىزمۇ خاتىرجەم يىتىڭ ، ئىنىڭىز ئاخىرى قايتىپ كەلدى … - زۆھرە ئەسئەتنىڭ قايتىپ كەلگىنىنى ، ھازىردىن باشلاپ ئۆز زىممىسىدىكى مەسئۇلىيەت ۋە مەجبورىيەتنىڭ يىنىكلەيدىغانلىقىنى ئۆزىچە تەنتەنە قىلىپ تۇرغاندا موماي نۇرسىز كۆزلىرىنى يېرىم ئىچىپ ئوغلىغا قاراۋاتاتتى ، بالا دەردىدە باغرى ئىزىلگەن بىچارە موماي كۆزىنى چوڭراق ئىچىپ بالىسىنى قانغۇچە بىر كۆرىۋالاي دىسە بۇنىڭ چۈش بوپ قىلىشىدىن قوققاندۇ ياكى راسلا كۆزىنى چوڭراق ئاچقۇدەك مادارى يوقتۇ . - ئاپا ، نەچچە يىلدا ئاران بىر قايتىپ كەلسەم كالتەك كۆتىرىپ مىنى سۈر - توقاي قىمماي بۇنداق ماراپ يىتىۋالساڭ سىنىڭ ئۆز ئاپام شۇ ياكى ئەمەسلىكىڭدىن گۇمان قىپ قالىمەن جۇمۇ ، ئورنۇڭدىن تۇرساڭچۇ …… - موماي شۇندىلا كۆزىنى يۇغان ئىچىپ ، كەينى - كەينىدىن نەچچىنى چىمچىقلىتىۋەتكەندىن كىيىن ئەسئەتكە قايتا تىكىلدى . نۇرسىز كۆزلەردىن تاراملاپ ياش تۆكۈلۈپ ، چىشسىز كۇماك لەۋلەر بىر ھازا بىلىنەرلىك تىترىگەندىن كىيىن ، پاڭڭىدە يىغلىغانچە ئۆزىنى ئەسئەتنىڭ باغرىغا تاشلىغان موماي خېلى ئۇزۇنغىچە ئىزىلىپ يىغلىدى . بۇ يىغلاشتا سېغىنىش بار ، ھىجران بار ، ئىچ باغرىنى تۆكۈش بار ھەتتا ئاغرىنىشمۇ بار بۇلۇپ موماي مۇشۇ يىغا بىلەن ھەممىنى ئەسئەتكە بىلدۈرمەكچى بولىۋاتقاندەك بىر ئېغىز گەپمۇ قىلماي يىغلىدى ، بۇ يىغىغا زۆھرەمۇ ، ئاخىرى چىدىماي ئەسئەتمۇ قۇشۇلۇپ كەتتى . بىر ئوغلىنىڭ ئۆلىمى سەۋەبىدىن ئېلىشىپ قالغان موماي يەنە بىر ئوغلىنىڭ قايتىپ كىلىشى بىلەن خېلى ئوبدانلا ئوڭشىلىپ قالغان بولۇپ ، ئەسئەت قايتىپ كەلگەن مۇشۇ بىر نەچچە كۈن جەريانىدا بۇ ئۆيدە ئۆزىنى ئارتۇقچىدەك ھېس قىلىپ ، ئاپىسىنىڭ ئۆيىگە قايتىپ كىتىشنى ئويلىشىپ تۇرغان زۆھرە بۇ گەپنى ئۇلارغا قانداق دىيىشنى بىلەلمەي يۈرەتتى . شۇنداقلا كىتىپ قالاي دىسە موماي بىلەن ئەسئەت بىرلەشسىمۇ قازان بىشىنىڭ ھۆددىسىدىن چىقمىقى ئاسان ئەمەس ئىدى ، تۇرىۋېرەي دىسە ياپيات ھەم ياش بىر جۈپ قىز يىگىت بىر ھويلىدا ئۇياقتىن بۇياققا دۇقۇرۇشۇپ يۈرسىمۇ ناھايىتى قولايسىز بىر ئىش بۇلاتتى ، ئۇنىڭ ئۈستىگە ئەزىمەتسىز بۇ ئۆي زۆھرەگە ھىچقانداق ئورۇن ۋە ھوقوق بېرەلمەيتتى . - ئاپامنىڭ ئۆيىگە قايتىپ كىتەيمىكىن دىگەن ئاداش ، لىكىن ئەزىمەتنىڭ ئاپىسىنىڭ ئەھۋالىمۇ تىخى دىگەندەك ياخشى بوپ كىتەممىدى ، ئەسئەتمۇ تاماق ئىتىشنى ئۇقمايدىغاندەك قىلىدۇ ، شۇنداقلا كىتىپ قالسام قانداق بولا ؟؟ سەن بىر مەسلىھەت بەرسەڭ بوپتىكەن ساجىدە ، - بىر كۈنى چۈشلۈك تاماقتىن كېيىن زۆھرە ساجىدەنىڭ يىنىغا كىرىپ ئۇنىڭغا ئويلىغانلىرىنى مەسلىھەت سالدى . ساجىدە تويدىن كىيىنلا زۆھرەنى يامان كۆرۈپ كىلىۋاتقاچقا زۆھرەمۇ ئۆزىنى سوراپ مۇۋاپىق ئارىلىق ساقلاپ كىلىۋاتقان بۇلۇپ ئاكتىپلىق بىلەن ئۇنى ئىزدىمەيتتى . لىكىن ساجىدە ئالدىنقى ئايدا ئۆزىنىڭ ھامىلدار بوپ قالغىنىنى بىلگەندىن بۇيان مۇئامىلىسى سەل ياخشىلانغان بۇلۇپ ، ياسىن ئۇنىڭ ئەتراپىدا پەرۋانە بولغانسېرى ئۆز بەختىنى كۆز - كۆز قىلماقچى بولغاندەك بىردەم بىكا بولسىلا زۆھرەنىڭ قىشىغا كىرىۋالاتتى ياكى بوممىسا ئۇنىڭ بىلىكىدىن تارتقۇشلاپ يۈرۈپ ئۆز ئۆيىگە ئەكىرىۋالاتتى ، ياسىننىڭ ئۆزى ھەم تىخى تۇغۇلمىغان بالىسى ئۈچۈن قىپ بەرگەن نەرسىلىرىنى ئاغزى - ئاغزىغا تەگمەي داملايتتى . زۆھرەنىڭ ئۇنىڭغا ھەۋىسى كىلىپ ھەتتا كۆڭلى يېرىم بولسىمۇ چاندۇرماي كۈلۈمسىرەپ ئولتۇراتتى . بۇ جاھاننىڭ ئىشلىرىغا نىمە دىگۈلۈك ھە ؟ بىر مەھەللىدە كىچىكىدىن بىللە ئويناپ چوڭ بولغان جانجىگەر دوسلار بىر كۈندە ياتلىق بولىمىز دىيىشىپ تۇرۇپ ، شۇ ئارزۇسىنى ئەمەلگە ئاشۇرالىغان بىلەن ، توي كىچىسىدىكى كۈتۈلمىگەن پاجىئە بىلەن تەقدىرىدە ئاسمان زىمىن پەرق ۋە كۆزگە كۆرۈنمەس زىددىيەت پەيدا بوپ قىلىۋاتسا مانا . ساجىدە چۆچۈپ ياكى زۆھرەدىن : نىمىشقا بۇنداق ئويلاپ قالدىڭ ؟ دەپ سوراپمۇ كەتمىدى ، خۇددى زۆھرەنىڭ ھامان بىر كۈنى بۇ قارارنى چىقىرىدىغىنىنى بىلىدىغاندەك بىردەم جىمجىت ئولتۇرۇپ كەتكەندىن كىيىن : - مىنىڭچىمۇ سىنىڭ بۇ ئۆيدە تۇرغىنىڭنىڭ ھىچقانداق پايدىسى يوق زۆھرە ، قونمىغان مىھماننىڭ كەتكىنى تۈزۈك دەپ بۇ ئۆيدە ئەسئەت بىلەن بىرەر پوققا مىلىنىپ قىلىشتىن بۇرۇن كەتكىنىڭ ياخشى ، قانداق دىدىم ئاداش ، - ساجىدەنىڭ ئاخىرقى بىر جۈملە گەپنى دەپ قىلىشىنى كۈتمىگەن زۆھرەنىڭ دەرھال نەپسى سىقىلىپ ، كۆزىگە ياش ياماشتى . تۇل بولغانلىقى ئۈچۈنلا بىر ئايالنى ئۇدۇل كەلگەنگە چىتىپ ، ئاغزىغا كەلگەن گەپنى دىسە بولىۋېرەمدىكىنە ؟ ساجىدە ئۇنىڭ چىرايىغا مۇنداقلا قاراپ قۇيۇپ گىپىنى داۋاملاشتۇرىۋەردى : - بىزغۇ سىنى چۈشىنىمىز ھەم سىنىڭ ئۇنداق ئىشلارنى ھەرگىز قىلمايدىغانلىقىڭنى بىلىمىز ئاداش ، لىكىن بۇ خەقنىڭ ئاغزىنى تۇتىۋالغىلى بولامتى ؟ ئۇنىڭ ئۈستىگە ئەسئەتمۇ كۈچ - قۇۋۋىتى ئۇرغۇپ تۇرغان ، شەھەر كۆرگەن بىر ئەر ، سەندەك چىرايلىق قىزغا ئۇنىڭ نىيىتى بۇزۇلمايدۇ دەپ كىم ھۆددە قىلالايدۇ ؟ ياسىندىن ئاڭلىشىمچە ئەسئەت 16 - 17 يىشىدىلا ئىچىپ - چىكىپ ئۆگەنگەن ، ئۆتۈپ كەتكەن بىر بەچچىۋازكەن ، ناۋادا ئۇ …… - بولدى ئاداش ، بولدى سۆزلىمە ! بۇنداق قورقۇنچلۇق تەسەۋۋۇرلارنى ئاڭلىغۇم يوق ، - زۆھرە ئىككى قۇلىقىنى ئالقانلىرى بىلەن چىڭ ئىتىۋىلىپ ساجىدەنى سۆزلەشتىن توختىتىپ قويدى . زۆھرەغۇ ئەسئەتنىڭ بىرە يامان خۇيىنى بايقىغۇدەك بولمىدى ، لىكىن بۇ ئارقىلىق ئۇنىڭ ئەزىمەتكە ئوخشاش ئىسىل يىگىت ئىكەنلىكىگە جەزم قىلىۋەتكىلى بولمايدۇدە . ناۋادا راسلا ساجىدە تەسەۋۋۇر قىلغاندەك ئىش يۈز بېرىپ قالسىچۇ ؟؟ ياق !!! تىزرەك بۇ ئۆيدىن كىتىش كېرەك ؟ ئەزىمەت تويدىن بۇرۇن قازاغا ئۇچرىغان بولسىمۇ ئەسئەت ئانا بالىلار ئوخشاشلا ياشايتتىغۇ ؟ ھەرگىز زۆھرەدەك بىرسى بولمىغانغا ئەزىمەتنىڭ كەينىدىن ئۆلۈپ كەتمەيتتىغۇ ؟ …… - دىگەنلىرىڭ توغرا ساجىدە ! مەن تىزراق بۇ ئۆيدىن كىتىشىم كېرەك ، ھازىرلا كىرىپ نەرسە -كېرەكلىرىمنى يىغىشتۇراي ! - زۆھرە شۇنداق دىگىنىچە ئالدىراش ئىشىك تەرەپكە قاراپ ماڭدى . - بۇنچە ئالدىراشنىڭ نىم زۆرۆرىيىتى زۆھرە ؟ يەنە بىردەم ئولتۇرساڭ بولمامدۇ ؟ چىقامسەن ئاداش ؟ ئۇزاتمىدىم ئەمىسە ، - شۇنداق دىگىنىچە مەمنۇنلۇق بىلەن ھىجاراپ كەتكەن ساجىدەنىڭ چىرايى ئىشىك سىرتىدىكى ئاۋازلاردىن دەرھال تۈرۈلۈپ كەتتى . - ساجىدەنىڭ گەپلىرىگە قۇلاق سالماڭ زۆھرە ، ئەسئەت ھەر قانچە بولسىمۇ ئاكىسىنىڭ ئايالىغا نىيىتىنى بۇزىدىغانلاردىن ئەمەس ، سىز ئۇلارنى بۇ ھالدا تاشلاپ كەتسىڭىز ھەرگىز بوممايدۇ ، زۆھرە توختاڭ ، مىنىڭ نەسىھەتىمنى ئاڭلاپ بىقىڭ ! ھەي زۆھرە ! زۆھرە ! - بۇ ياسىننىڭ ئاۋازى ئىدى . جان - پىنى چىققان ساجىدە ئىتىلىپ بېرىپ ئىشىكنى زەردە بىلەن ئاچتى ۋە زۆھرەنىڭ كەينىدىن قوغلىشىپ دەرۋازا تۈۋىگىچە يىتىپ بارغان ياسىنغا توۋلىدى : - ياسىن ! ۋۇ ئەبلەخ ! - ياسىن ساجىدەنىڭ ۋارقىرىشىدىن چىپپىدە توختاپ كەينىگە قارىۋىدى ساجىدە غەزەپ بىلەن ئىشىكنى يىپىۋالدى . زۆھرەنىڭ كەينىدىن چىقىپ ئۇنىڭغا نەسىھەت قىلىشتىن ئۆيدىكى چىشى يولۋاسنىڭ ئاچچىقىنى ياندۇرۇشنى مۇھىم بىلگەن ياسىن ئېغىر قەدەملىرى بىلەن ھوجرىغا كىردى . ساجىدە كارۋاتتا ئىشىك تەرەپكە دۈمبىسىنى قىلىپ يىغلاپ ئولتۇراتتى . ياسىنچە بولغاندا بۇ يەردە تىخى ساجىدە يىغلاپ ئۇششۇقلۇق قىلغۇدەك ئىش يۈز بەرمىگەن بۇلۇپ ، دادىسى قايتا قايتىلاپ ئۇنىڭغا : - ئوغلۇم ، ئاياللار ئۇششۇقراق كىلىدۇ ، بۇلۇپمۇ ھامىلدار ۋاقتىدا تىخىمۇ شۇنداق ، مۇشۇ مەزگىللەردە ساڭا سەل ئۇۋال بولسىمۇ ساجىدەگە كۆپرەك يول قوي ، كۈيۈنگىن . ئۇمۇ ھامان بىر كۈنى سىنىڭ دەردىڭگە يىتىدىغان بولىدۇ ، - دەپ نەسىھەت قىپ تۇرغاچقىلا ساجىدەنىڭ بايا زۆھرەگە ئوتقۇيرۇقلۇق قىلىپ دىگەن گەپلىرىنى بولدى قىلىۋىتىپ ئۇنىڭ ئالدىغا كەلدى ۋە ئىڭىكىدىن كۆتۈرۈپ ئۆزىگە قاراتماقچى بۇلۇپ قولىنى شۇنداقلا ئۇزىتىشىغا ساجىدە ئۇنىڭ قولىغا بىرنى ئۇرىۋىتىپ نېرىراق سۈرۈلىۋالدى . ياسىن ئېغىر بىسىقلىق بىلەن ساجىدەنىڭ يىنىدا ئۇنى باغرىغا باسقانچە ئولتۇردى ۋە ئۇ ھەر قانچە يۇلقۇنۇپ تەتۈرلۈك قىلسىمۇ چىڭ قۇچاقلىۋىلىپ قۇيىۋەتمىدى . - مىنى قۇيىۋىتىڭ ۋۇ ئۆلگۈر ! چىقىپ ئۇ تۇل خۇتۇنغا خۇشامەت قىلىۋىلىڭ ، بولسا ئۇنى قىشىڭىزدا ئەپ قىلىڭ ! - نىمىلەرنى دەۋاتىسىز ساجىدە ؟ مەن نەدە ئۇنى ئۆز قىشىمدا ئەپ قالىمەن دىدىم ؟ پەقەت مارىيخان ئاپامنى ئويلىدىم شۇ … - تۈفىي ! گىپىنىڭ چىرايلىقلىقىنى ! سىزنىڭ نىمە ئويلاۋاتقىنىڭىزنى بىلمىسەمكەن كاشكى ! شۇ تۇل خۇتۇننى كۈندە كۆرۈپ تۇرسامكەن ، پۇرسەت بولسا ۋەسلىگە يېتىپ باقسامكەن دەيسىزغۇ شۇ ، - ساجىدە يۇلقۇنىۋېرىپ ياسىننىڭ قۇچىقىدىن چىقىپ كەتكەن بۇلۇپ ، ياسىنمۇ ئۇنى قايتا تۇتىۋىلىشقا ئۇرۇنمىدى . ساجىدە ھامىلدار بولمىغان بولسا ھازىرقى گىپى ئۈچۈن قاتتىق تەستەك يىگەن بۇلاتتى ، ياسىن دەۋرەپ تۇرغان غەزىپىنى زورىغا بىسىۋىلىپ ، بىردەم بولسىمۇ ئۇنىڭ كۆزىدىن يىراق تۇرۇش ئۈچۈن سىرتقا ماڭماقچى بۇلۇپ كەينىگە ئۆرۈلىشىگە ساجىدە يۈگرۈپ كىلىپ ياسىننىڭ ئالدىنى توستى : - نەگە بارماقچى ؟ چىقىپ ئۇنىڭغا دەردىڭىزنى تۆكىدىغان ئوخشىمامسىز ؟ بەك بولمىسا ئۇنى كەتكۈزمەي مۇشۇ ھوجرىغىلا ئەكىرىۋىلىڭ ، ئىككى خۇتۇننى ئىككى بىقىنىڭىزغا ياتقۇزىۋىلىپ پادىشاھتەك ياشىمامسىز ! - ياسىن ئەمدى غەزىپىنى پەقەت باسالماي قالدى ۋە ساجىدەنىڭ كاچىتىغا كىلىشتۈرۈپ بىرنى ئۇردى ۋە ساجىدەنىڭ يۈزىنى تۇتۇپ ھۆڭرەپ يىغلىغىنىچە : - ئۇرۇڭ ! مىنى ئۇرۇپ بالىمىز ئىككىمىزنىڭ بىشىغا چىقسىڭىز بۇ تۇرمۇش سىلەر ئىككەيلەنگە ئوڭچە قالىدۇ ! قىنى يەنە ئۇرمامسىز ! - دىيىشلىرىگە قۇلاقمۇ سالماي تىز - تىز دەسسىگىنىچە ئۆيدىن چىقىپ كەتتى . ياسىن دەسلەپتە قانداق قىلغاندا ساجىدەنى رازى قىلغىلى ھەم غەرەز ئۇقتۇرغىلى بولىدىغانلىقى توغرىسىدا باش قاتۇرغاچ نىشانسىز ماڭغان بولسا بىردىنلا ئەزىمەتنىڭ تۇپراق بېشىغا چىقىشنى ئويلاپ قالدى ۋە يىنىك بىرنى تىنىۋىتىپ شۇ يەرنى نىشانلاپ ماڭدى . - سەن زۆھرە بىلەن ئاپاڭنى تاشلاپ كەتكەندىن بۇيان زۆھرە كۆپ جاپا چەكتى ھەم چىدىغۇسىز كۆڭۈل ئاغرىقلىرىنىمۇ تارتتى ، لىكىن ئۇ ھىچقاچان : مىنىڭ ئۇنداق قىلىش مەجبورىيىتىم يوق دىمەستىن ئاغرىقچان ئاپاڭنىڭ ھالىدىن شۇنچە ۋاق يالغۇز خەۋەر ئەپ كەلدى . بىلىمەن ، سەنمۇ ئەمدى ئۇنىڭ بۇنداق جاپا تارتىشىنى خالىمايسەن ، ئۇنىڭ بۇ ئۆيدىن كىتىشى توغرا بولىشىمۇ مۇمكىن ، لىكىن مىنىڭچە ئەسئەت ئۇنى چۇقۇم بەخىتلىك قىلالايدۇ ، بىلەمسەن ئەزىمەت ؟ ئۇكاڭ دىگەن بۇ سولتەك ئىچكىرىدە خېلى يول تىپىپ قاپتۇ ، گەپلىرى ئۆزىدىن يۇغان . زۆھرەنىڭ سەن يوق مەزگىللەردە ئاپاڭ ئۈچۈن ، سىلەرنىڭ ئائىلە ئۈچۈن قىلغانلىرىغا ئۇ چۇقۇم ھەسسىلەپ جاۋاپ قايتۇرالايدۇ ھەم چۇقۇم شۇنداق قىلىشى كېرەك . مەن بۈگۈن ساجىدە بىلەن يەنە ئۇرۇشتۇم . نىمىشقا دىمە ئاداش ، بۇنى سەن ئوبدان بىلىسەن ، ئۇ مەن بىلەن پەقەت زۆھرەنى كۆرەلمەي ، مىنى ئۇنىڭدىن كۈنلەپلا ئۇرۇشىدۇ . تۇنجى بولۇپ قەلىب تارىمنى چەككەن قىزنىڭ زۆھرە ئىكەنلىكىنى سەندىن يۇشۇرمايمەن ئاداش ، لىكىن سىنىڭ ئۇنى ياخشى كۆرىدىغىنىڭنى بىلگەندىن بۇيان زۆھرەگە بولغان مۇھەببىتىمنى قەلبىمنىڭ پىنھان يەرلىرىگە كۆمىۋەتكەنمەن ئاداش . ساجىدە دىگەن كاساپەت بۇنى سىزىپ قالغانمىدۇ ياكى ئۆزىچە شۇنداق گۇمانخورلۇق قىلغىنىمۇ ئىشقىلىپ يوق باھانىلەر بىلەن زۆھرەيىڭگە كۆپ ئازار بەردى . زۆھرەدىن كەچۈرۈم سورىيالمايمەن ، ئۇنداق قىلسام ساجىدە ئۇنىڭغا يەنە ئازار بېرىدۇ ، بۇنىڭ ئۈچۈن سەندىن كەچۈرۈم سورايمەن ئەزىمەت . بۇ ئىشلارنىڭ ھەممىسىگىغۇ يىغىپ كەلسە سەن سەۋەپچى ، سەن بۇنداق بالدۇر كىتىپ قالمىساڭ زۆھرەمۇ ساجىدەدەك بەخىتتىن ھۇزۇر ئېلىپ ياشىغان ، ھىچكىم ئۇنى بوزەك قىلالمىغان بۇلاتتى . بولدىلا ئەزىمەت ! سىنى ئەيىپلەۋەرگەننىڭمۇ نىم پايدىسى ، دىگىنە ؟ زۆھرەنى ئىنىڭ ئەسئەت بەخىتلىك قىلسا رازىمۇسەن ؟ …… - ياسىن ئەزىمەتنىڭ تۇپراق بىشىدا ئولتۇرۇپ بۇ گەپلەرنى دەۋاتقاندا يەنە بىر تۇپراق بىشىنىڭ دالدىسىغا مۆكىۋىلىپ ئۇنىڭ ھەممە گەپلىرىنى باشتىن - ئاياق تىڭشاپ تۇرغان ساجىدەنىڭ كۆزلىرى ياشقا تۇلۇپ ، غەزەپتىن چىشلىرى كىرىشكەن بۇلۇپ ، ئىتىلىپ بارغانچە ئەزىمەتنىڭ چىچىدىن يۇلۇپ ، يۈزلىرىنى قىيما - چىيما قىلىۋىتىدىغان بىر ئەلپازدا ھاسىراپ - ھۈرپۈيۈپ تىنىپ ئۈلگۈرەلمەيلا قالغانىدى . نىھايەت بىز ئەنسىرىگەننىڭ دەل ئەكسىچە ساجىدە ئاغزىنى قولى بىلەن چىڭ ئەتكىنىچە قانداق تۇيدۇرماي كەلگەن بولسا شۇنداق تۇيدۇرماي بۇ يەردىن غايىپ بولدى
						</p>
						<h5>5 قىسىم</h5>
						<p>
							سوغۇقتىن پۇت قۇلى توڭلاپ ئۆيۈشكەندىلا ئاندىن خىيالدىن ئويغىنىپ ئەتراپقا سەپسالغان ياسىن ئاللىقاچان تۈن پەردىسى يىيىلىپ قاراڭغۇ چۈشۈپ ، ئۇيەر بۇيەردە ئىتلارنىڭ ھاۋشىۋاتقىنىنى ئاڭلاپ تىنى سەل شۈركەنگەندەك بولدى ۋە تەستە ئورنىدىن تۇرۇپ ئەزىمەت بىلەن خوشلىشىپ ، ئاغزى بۇرنىدىن چىقىۋاتقان ھورغا تۇتۇپ ، توڭلاپ كەتكەن قولىنى ئىشقىلىغانچە ئۆيى تەرەپكە قاراپ ماڭدى . ھوجرا ئۆيىنىڭ ئالدىغا كىلىپ كىرىش كىرمەسلىكتە بىر نەچچە دەقىقە ئىككىلەنگەن ياسىن باشقا كىرىدىغان يېرىنىڭمۇ يوقلىقىنى ئويلاپ ئېغىر بىرنى تىنىۋەتكەندىن كىيىن ئىشىكنى ئاستا ئىتتىردى ، لىكىن ئىشىك ئىچىلمىدى ، كۈچەپرەك ئىتتىرسىمۇ ئىچىلمىدى . - يەنە مىنى يالۋۇرتۇش ئۈچۈن ئىچىدىن تاقىۋاپتۇدە ؟ - دەپ ئويلىغان ياسىن ئىشىكنى دەسلەپ يىنىكرەك چەكتى ، ئىچىدىن سادا چىقمىغاندىن كىيىن قاتتىقراق ئۇرۇپمۇ ، ساجىدە ! دەپ توۋلاپمۇ باقتى . - ھەر قانچە بولسىمۇ بۇنچە قاتتىق ئۇخلاپ كەتمىگەندۇ ؟ ئۇنىڭ شۇ مىجەزىدە كۈندۈزدىكى ئىش ئۈچۈن مەندىن راۋۇرۇس ھىساپ ئالماي تۇرۇپ ئۇخلىمايدۇ بۈگۈن ، - ياسىن شۇلارنى خىيالىدىن ئۆتكۈزۈپ يانچۇقىدىن تىلىفۇنىنى چىقاردى ۋە ساجىدەگە تىلفۇن قىلدى . تىلفۇن ئۆينىڭ ئىچىدە خېلى ئۇزۇن سايرىسىمۇ ساجىدە ئاممىدى . ياسىن بىردىنلا ئەندىشىگە چۈشكىلى تۇردى : - ئەجىبا بۇ ئەخمەق خۇتۇن ماڭا قىيداپ …… ئاپلا ! ئىش چاتاق ! - ياسىن گەۋدىسى بىلەن ئىشىككە قايتا - قايتا ئۈسىۋەرگەندىن كىيىن بىر چاغدا ئىلغۇچ قۇمۇرۇلۇپ ئىشىك ۋاسسىدە ئىچىلدى . ياسىن پەملىگەن كۈڭۈلسىز ئىش ئاللىقاچان يۈز بېرىپ بولغان بۇلۇپ ، ساجىدە ئۇيقۇ دورىسىنىڭ قۇرۇق قۇتىسىنى چىڭ چاڭگاللىغانچە كارۋاتتا ئوڭدىسىغا سورزۇلۇپ ياتاتتى . - خۇتۇن ! ساجىدە ! كۆزىڭىزنى ئاچسىڭىزچۇ ! كىچىككىنە بىر ئىش ئۈچۈن مۇشۇنداقمۇ ئەخمىقانىلىق قىلامسىز ؟ بۇنداق قىلغىنىڭىز ئۆزىڭىزنىلا ئەمەس بالىمىزنىمۇ قەستلىگىنىڭىز ئەمەسمۇ ؟! ساجىدە ! ساجىدە ! - ياسىن ساجىدەنى دەرھال دوختۇرخانىغا ئاپارغان ، دۇختۇرلار ساجىدەنىڭ ئاشقازىنىنى تازلاپ ، جىددىي تەدبىرلەرنى قوللىنىپ  ئۇنى قۇتقۇزىۋالغان بولسىمۇ ، ئۇيقۇ دورىسىنىڭ كۈچلۈك بولغان پاسسىپ تەسىرى بالىغا ئۆتۈپ بولغان سەۋەپلىك ئەمدىلا ئىككى ئايلىق بولغان ھامىلە ئىلىۋىتىلدى . ياسىن ساجىدەنى كۆتىرىپ دۇختۇرخانىغا چاپقان شۇ ئاخشىمى كەچتە زۆھرە ئاخىرقى قېتىم مارىيخاننى يۇيۇندۇرۇپ قۇيۇش ئۈچۈن سۇ ئىسستىپ ، موماينى ناھايىتى تۈجۈپىلەپ يۇيۇندۇردى ، ئاندىن موماينىڭ پاكىز كىيىملىرىنى كىيگۈزۈپ ، بالا دەردىدە راۋۇرۇسلا ئاق ئارىلىغان چاچلىرىنى سۈزۈپ تارىغاچ مومايغا ئويلىغانلىرىنى ئېيتتى : - ھالىلىرىدىن ياخشى خەۋەر ئالالماي ، ئازار بېرىپ قويغان يەرلىرىم بولسا رازى بوپ كەتسىلە ئاپا ،، مەن سىلىنى ئۆمۈرلىرىنىڭ ئاخىرىغىچە مۇشۇنداق بىقىشقىمۇ رازى ئىدىم ، لىكىن … لىكىن … - گەپ مۇشۇ يەرگە كەلگەندە مارىيخان ئىتتىك بىشىنى بۇراپ ھەيرانلىق ۋە ئەجەپلىنىش تولغان كۆزلىرىنى زۆھرەگە تىكتى . زۆھرە سەل توختىۋىلىپ گىپىنى يەنە داۋام قىلدى : - لىكىن ھازىر يانلىرىدا ئەسئەت ئۇكام بار ئاپا ، ئۇ ئۆيلەنسە سىلىنىڭ ھالىلىرىدىن خەۋەر ئالىدىغان ئادەم بار بولىدۇ ، سىلى مىنى ياقتۇرمايتتىلىغۇ ، - زۆھرە مارىيخاننىڭ كۆزىگە ياش ئىلىپ تۇرۇپ تاغاق تۇتقان قولىغا چىڭ ئىسىلىۋالغىنىنى كۆرۈپ كۆڭلى سەل بۇزۇلۇپ شۇنداق دىۋىدى مارىيخان يىغلاپ تۇرۇپ : - ياق ، ياق ! سىز بەك ياخشى قىزىم ، مەن … مەن سىزدىن بەك رازى ، كىتىمەن دىمەڭ بۇلامدۇ ؟ ئەسئەت خۇتۇن ئالسا بىزدىن ئايرىم تۇرسۇن ، ماڭا سىز بوممىسىڭىز بولمايدۇ قىزىم ، - دەپ زۆھرەنىڭ قوللىرىغا يىنىشلاپ سۈيۈپ كەتتى . زۆھرە مارىيخاننىڭ شۇنداق ئوڭلۇق گەپلەرنى قىلىۋاتقىنىنى كۆرۈپ ھاياجانلانغان بولسىمۇ ، مارىيخاننىڭ ئالدىغا كىلىپ زۇڭزىيىپ ئولتۇرۇپ ئۇنىڭ ئىككى قولىنى چىڭ تۇتتى ۋە : - ئۇنداق دىمىسىلە ئاپا ، ئەسئەت سىلىنىڭ ئۆز بالىلىرى ، ئۇ سىلىگە چۇقۇم مەندىنمۇ ياخشى قارايدۇ ، - مارىيخان توختىماي بىشىنى چايقايتتى ، يىغلايتتى ، زۆھرە ھازىرلا كىتىپ قالىدىغاندەك قوللىرىغا تىخىمۇ چىڭ ئىسىلاتتى . زۆھرە موماينى بۇنداق گەپلەر بىلەن قايىل قىلغىلى بولمايدىغانلىقىغا كۆزى يىتىپ ، تۇمشۇقلىرىنى ئۇچلاپ ، گەپ قىلىش ئۇسۇلىنى ئۆزگەرتتى : - ئەسئەت ئۇكام ئۆيلەنسە مىنى ئەمدى يىڭى كىلىننىڭ ئالدىدا بوينىنى قىسىپ ياشىسۇن دەيدىكەنلا ھە ئاپا ؟ ئۇنداق قىمماي ماڭا رۇخسەت بەرسىلە ئاتا ئانامنىڭ يىنىغا بېرىپ ئەركىن ئازادە ياشىسام نىم بولىدۇ دەيمەن ؟ - ئەمىلىيەتتە زۆھرە مارىيخاننى بۇ خىل ئۇسۇلدا قايىل قىلامەن دەپ ئويلاپمۇ باقمىغان بۇلۇپ موماينى ئۆزىنىڭ كىتىمەن دىيىشىگە ئېرەنشىپ كەتمەيدۇ دەپ ئويلايتتى ، بۇنداق دەيدىغان ئادەم مارىيخانغا خوشمۇ دىمەي كىتىۋەرمەمدۇ ؟ موماينى يۇيۇپ - تاراپ بۇنچە بەزلەپ ئولتۇرۇشنىڭ نىم ھاجىتى ؟ بۇ خىل گەپ قىلىش ئۇسۇلى ئۈنۈم بەردىمۇ ئەيتاۋۇر مارىيخان بىر ھازا جىمىپ كەتكەندىن كىيىن زۆھرەنىڭ قولىغا قايتا يىپىشتى ۋە ئۈمىد بىلەن : - ئەمىسە مىنى تاشلىۋەتمەي پات - پات كۆرگىلى كەپ تۇرۇڭ بۇلامدۇ ؟ - دىدى ئۈمتۈلۈپ تۇرۇپ . زۆھرە ۋىلىققىدە بىرنى كۈلىۋىتىپ ماقۇللۇق بەرگەندىن كىيىنلا موماينىڭ چىرايىغا كۈلكە يۈگۈردى . - مىنى تاشلاپ كىتىمەن دەيسىز تىخى ، بۇ ئەسئەت دىگەنچۇ مۇشۇنداق يېرىم كىچە بولمىغۇچە ئۆينى تاپالمايدىغان ئىشەكقۇلاق ، كۆرىدىغان كۈنۈم بار مىنىڭ بۇ سولتەك بىلەن ، - ئەسئەت قايتىپ كەلسە ئۆزىنىڭ ئەتە بۇ ئۆيدىن كىتىدىغىنىنى ، ئاپىسىغا چۇقۇم ئوبدان قارىشى كېرەكلىكىنى جىكىلەپ قۇيۇپ ئاندىن ياتارمەن دەپ ساقلاپ ئولتۇرغان زۆھرە ئەسنىگەنچە سائەتكە بىر قاراپ قويۇپ مەشنىڭ ئوتىنى ئۇلغايتىۋاتقاندا مارىيخان زۆھرەنىڭ كىتىشىگە قۇشۇلغىنىغا پۇشايمان قىپ قىلىۋاتقاندەك غۇدۇڭشۇپ قويدى . دەل شۇ ئەسنادا دەرۋازا تىرىقلاپ ئىچىلىپ ئىچىدىن يەنە تاقالغاندەك قىلىپ ئەسئەتنىڭ ئاۋازى چىقتى : - ئاپا ، مەن قايتىپ كەلدىم ، ھوجرامغا كىرىپ كەتتىم ھە ، - مارىيخان ئالدىراش ئەسئەتنى چاقىردى : - ماياققا كىرە سەن ، دەيدىغان گەپ بار ، - ھايالشىمايلا ھوجرا ئىشىكى ئىچىلىپ ئەسئەت بۇسۇغىدىن ئاتلىماي تۇرۇپلا بىشىنى ئىشىك ئىچىگە تىقتى ۋە مەشنىڭ ئالدىدا زوڭ تۇرغان زۆھرەگە سوغوق بىر نەزەردە قارىۋەتكەندىن كىيىن مارىيخانغا قاراپ : - ۋاي - ۋۇي ئاپا ، مەن كىچىك بالا ئەمەس ، بۇندىن كىيىن ئاخشىمى مىنى ساقلىماي ئۇخلاۋېرە ، مەن كىرىپ كەتتىم ھە ، - دەپلا كەينىگە يانماقچى بولىۋىدى مارىيخان قاتتىق ۋارقىرىدى : - ۋۇ بىشىڭنى يەيدىغان شۇم ، كىم سەندىن ئەنسىرەپ ئۇخلىماپتۇ ؟ يەڭگەڭنىڭ گىپى باكەن ، كىرە مىيەگە ! - ئىشىكتىن نەچچە قەدەم يىراقلاپ بولغان ئەسئەت ئامالسىز كەينىگە ئۆرۈلۈپ ئۆيگە كىردى ۋە ئىشىكنى ھىم يىپىۋىتىپ كاڭنىڭ دەرىزە تەرەپ گىرۋىكىگە كىلىپ ئولتۇرغاچ نىمە گەپ ؟ دىگەن مەنىدە زۆھرەگە يەنە بىر قىتىم سوغۇق قادالدى . ئەسئەت قايتىپ كەلگەندىن بۇيان زۆھرە ئىككىسى كۆپ گەپلىشىپ باقمىغان بولسىمۇ ھەر ھالدا يامان ئەمەس ئۆتۈپ كىلىۋاتقان بولغاچقا ئەسئەتنىڭ بۇنداق قارىشىدىن زۆھرە سەلگىنە قورۇنۇپ قالدى . ئەسئەت كىرىشى ھامان ئۆي ئىچىگە ھاراق ھىدى بىر كەلگەن بۇلۇپ ، زۆھرە ئۆزىمۇ سەزمىگەن ھالدا قولى بىلەن تۇمشۇقىنى ئەتتىيۇ ئەسئەتنى خىجىل بوپ قالمىسۇن دەپ ئويلاپ تىزلا قولىنى چۈشۈرىۋەتتى : - شۇڭا كىرىپ كىتىشكە ئالدىراپتىكەندە بۇ ، ھەنىم بولسا ئىچكىنىنى ئاپىسىدىن يۇشۇرۇشنى بىلىپتۇ ، چاقىرمايدىغانمۇ ئىشكەن ئەسلى … - زۆھرە ئەسئەتنىڭ بىر نەرسە يەيدىغان - يىمەيدىغانلىقىنى سورىغاچ يەر تىگىدىن ئۇنىڭغا ۋە مارىيخانغا قاراپ قويدى . مارىيخاننىڭ چىرايى غەزەپتىن قارىداپ كەتكەن بۇلۇپ ئەسئەتنى ھازىرلا تىللاپ ئۇرۇپ كىتىدىغان ئەلپازدا ئولتۇراتتى ، ئەسئەت بولسا خېلى ئوبدانلا تەڭشىلىپ قالغان بۇلۇپ ، دەلدەڭشىپ يىتىپ قالمىغان بىلەن زۆھرەنىڭ تاپشۇرمىلىرىنى ئاڭلاپ چۈشىنەلىگۈدەك ھالدا ئەمەس ئىدى . بىرە كۆڭۈلسىزلىك يۈز بېرىپ ئۆزىنىڭ بۇ ئۆيدىن كىتىش ئىشىنىڭ سۇغا چىلىنىپ قىلىشىدىن ئەنسىرىگەن زۆھرە دەرھال مارىيخاننىڭ يىنىغىراق كىلىپ پەس ئاۋازدا : - ئاپا ، ۋاقىتمۇ بىر يەرگە بېرىپ قاپتۇ ، بولمىسا ئۇكام چىقىپ يىتىپ قالسۇن ، قالغان ئىشلارنى ئەتە دىيىشەيلى ماقۇلمۇ ؟ - دىدى . تاشالماي تۇرغان مارىيخان بۇ گەپنى ئاڭلاپ ، خېلى بۇرۇنلا يوتقىنىنىڭ ئىچىگە تىقىۋالغان سۈپۈرگىنى ئىلىپ ئەسئەتنىڭ بىشىنى چېنەپلا ئاتتى ، ئاڭغىچە ئەسئەتمۇ ئۆزىنى ئىشىك تەرەپكە ئاتتى . - ۋۇ بىشىڭنى يەيدىغان جۇۋاينىمەك ! بۇنداق ئادەم قىينايدىغان ھالىڭغا نىمىشقا قايتىپ كەلدىڭ ؟ ئۇنتۇپمۇ قالغانتىم مەن سەن ئەبلەخنى ، قايتىپ كەممەي مۇشۇنداق ئويناپ يۈرىۋەرسەڭ بولماسمىتى ، سەن پەيدا بولغاچقىلا زۆھرە مىنى تاشلاپ كىتىمەن دەۋاتىدۇ مانا ، يۇقال ! - مارىيخاننىڭ يىغلىغىنىنى كۆرۈپ زۆھرە كىتىمەن دىگىنىگە خىجىل بوپمۇ قالدى ، لىكىن ئىككىلىنىشكە بولمايتتى ، چۈنكى ئۇنىڭ ئاتا - ئانىسىمۇ ئۇنىڭغا موھتاج ، مۇشۇ كۈنلەردە ئۇلارمۇ زۆھرەنىڭ ئۆزلىرىنىڭ يىنىغا قايتىپ كىلىشىنى تۆت كۆزى بىلەن ساقلاۋاتىدۇ . - مەن بۇ ئۆيدىن كەتمىگەنسېرى ئۇ مۇشۇنداق بىخۇت يۈرىۋېرىدىغان ئوخشايدۇ ،  ئەتە ئەتىگەن ئۇنىڭغا ئوبدان نەسىھەت قىپ قۇيۇپ ئاندىن ماڭاي ، ئۇ ھەر قانچە قۇلاقكەستى بولسىمۇ ئۆزىنىڭ كىسەلمەن ئاپىسىغا قارىماي  قالماس ، - زۆھرە شۇلارنى خىيالىدىن ئۆتكۈزگەچ يىتىپ قالدى . بۇ كىچە مارىيخان پەقەتلا ئۇخلىيالمىدى ، ئۇ ئەزىمەتلەرنىڭ تويى بولغاندىن بۇيان بوپ ئۆتكەن ئىشلارنى ئەسلەپ ، يىنىدا تاتلىق ئۇخلاپ ياتقان زۆھرەگە قاراپ ئەزىمەتنىڭ ئۆلىمىنى مۇشۇ بىچارىدىن كۆرۈپ ، ئۇنى قىيناپ كەتكەنلىرىگە ، خەقنىڭ ئەتىۋارلىق قىزىنى جاپاسى كۆپ بۇ ئۆيدە شۇنچە ۋاق تۇتۇپ قىلىپ يەتكۈچە جاپادا قويغانلىقىغا خىجىل بولۇپ ئۇنىڭدىن غايىۋانە كەچۈرۈم سورىدى . تاڭ يورۇشقا ئاز قالغاندا ئۇيقىدىن ئويغانغان زۆھرە مارىيخاننىڭ يىنىك پۇشۇلداپ ئۇخلاۋاتقىنىنى كۆرۈپ ، ئۇنى ئويغىتىۋەتمەسلىك ئۈچۈن ئاۋايلاپ ئورنىدىن تۇردى ۋە پەسكە چۈشۈپ مەشتىكى ئۈچەيلا دەپ قالغان ئوتقا ئۇتۇن ۋە كۆمۈر سىلىپ قايتا ئۇلغايتتى . ئوتنىڭ دەسلەپتە ئىس قايناپ ، بارا - بارا تۇتىشىپ چاراسلاپ كۆيىۋاتقىنىغا قاراپ ئولتۇرۇپ خىيالغا پاتقان زۆھرە بىر چاغدا خىيالدىن ئويغىنىپ بىشىنى كۆتىرىپ مومايغا قارىدى ، ئۇ يەنىلا بىر خىلدا پۇشۇلداپ ئۇخلاپ ياتاتتى . ھاجەتكە ئۆتۈش ئۈچۈن سىرتقا ماڭغان زۆھرە يەنە شۇ موماينى ئويغىتىۋەتمەسلىك ئۈچۈن ئاستا شىپىرلاپ ئىشىكتىن چىقتى . سىرتتا زىمىستاننىڭ سۆڭەكتىن ئۆتىدىغان سوغۇقى ھۇشقىيتاتتى ،  ئىشىنى تىز تۈگىتىپ ئىسسىق ئۆيگە كىرىپ كىتىشكە ئالدىرىغان زۆھرە باغقا قاراپ يۈگۈردى . ئۇ ئەمدى ئولتۇرۇشىغا ئەسئەتنىڭ ئۆيىنىڭ ئىشىكى غىڭشىپ قالدى ، ئاپلا ! ئۇمۇ ھاجەتكە چىققانمىدۇ ؟ ما ئۇدۇل كەپقىلىشنى كۆرمەمدىغان … زۆھرە شۇنچە ئالدىرىغانغا يارىشا ، قۇرۇق ئىسسىقىم ئىشىپ كىتىپتۇ دەپ ئاخشام يەۋەتكەن ئىككى تال ئامۇت كارامىتىنى كۆرسىتىپ ئورنىدىن قۇپۇپ كىتىشكە ئامال بولمايۋاتاتتى ، ئەسئەتمۇ زۆھرە پەرەز قىلغىنىدەك ھاجەتخانا تەرەپكە يىقىنلاشماقتا . - ئادەم بارلىقىدىن بەلگە بېرىش ئۈچۈن قولچىراق ئىلىۋالساممۇ نىم بولغاي ؟ ئەستا ، ئەستا … - ئەسئەتنىڭ ئاياق تىۋىشى ھاجەتخانىغا يىقىنلاپلا قالدى . ھىچقانداق ئامال يوق ئىدى ، شۇنىڭ بىلەن زۆھرە گىلىنى كۈچەپ قىرىپ قويدى ۋە نەپەس ئىلىشقىمۇ پىتىنالماي يىقىنلىشىپ كىلىۋاتقان ئاياق تىۋىشىنى تىڭشىدى .  ئاياق تىۋىشى شۇ ھامان ئۆچتى ۋە بىر نەچچە دەقىقە شۇ ھالدا جىمىپ كىتىپ ، گۈسۈلدىگەن ئاۋاز چىقارغىنىچە ھاجەتخانىدىن يىراقلاپ بايىقى ھوجرا ئىشىكى يەنە بىر قىتىم ئىچىلىپ يىپىلدى . - ئۇف ! كىتىدىغىنىمغا ئاز قالغاندا نىم ئىش بۇ ئەمدى ، بۇ ئۆيدىن تىزراق كەتمىسەم بولمىدى زادى ، - مەيدىسىگە يىنىك ئۇرغىنىچە چوڭقۇر نەپەس ئالغان زۆھرە ئۆزىچە شىۋىرلاپ قويدى . - قۇيرۇق كۆرسىتىپ ئۆپكە ساتسا پەيزى بۇلامدىكەن ؟ ھەي يۈزى قىلىن رەسۋا ، سىنى خېلى ئىشچان ، ئەدەپلىك خۇتۇنكەن دەپ يۈرسەم ، ئەسلى باشقىلار بىلەن تىلىڭنى بىر قىلىۋىلىپ ئاكامنى قەستلەپ ئۆلىمىگە سەۋەپچى بولغان پاسكىنىكەنسەن ھە ؟! چاندۇرماي ئاپامنى ياخشى باققان قىياپەتكە كىرىۋىلىپ ، نەچچە ئەر بىلەن ئېغىز - بۇرۇن يالىشىپ يۈردۈڭ ؟! ئەمدىلىكتە مىنى كۆرۈپ بۇزۇقچىلىقىڭنى ئەركىن ئازادە قىلالماي بۇ ئۆيدىن كەتمەكچى بولىۋاتىسەن شۇنداقمۇ ؟ دىگىنە ! سىنى قايسى ئاشناڭ ئەمرىگە ئالاي دىدى ؟ - ئالدىراش ئۆيگە كىرىپ كىتىۋاتقان زۆھرە قانداقلارچە تۇمشۇقى ئىتىلىپ ، چاپتۇرۇلۇپ ئەسئەتنىڭ ھوجرىسىغا كىرىپ قالغانلىقىنى ئاڭقىرالمايلا قالدى . ئەسئەت زۆھرەنى ئىشىكنىڭ كەينىدىكى تامغا قاپساپ بىر قولى بىلەن ئۇنىڭ چىچىنى قاماللاپ پەسكە تارتسا ، يەنە بىر قولى بىلەن ۋىجىككىنە زۆھرەنىڭ نازۇك ئىڭىكىنى مىجىۋەتكۈدەك سىقىپ ، بىچارىنى جان تالىشىۋاتقان يىتىم قوزىغىلا ئوخشىتىپ قويغانىدى . - دىگىنە ! گەپ قىلمامسەن !؟ دەپ تۇرۇپ ئاجىزلارغا سۆزلەش ئىمكانىيىتى بەرمىگەن بەزى ئادەملەرگە لەنەت بولسۇن . ئەسئەت يوغان قوللىرى بىلەن زۆھرەنىڭ زاڭىقىنىمۇ قۇشۇپ چىڭ سىقىۋالغان تۇرسا بىچارە قانداقمۇ سۆزلىيەلىسۇن ؟ پەقەت كۆزلىرىدىن ياش تۆككىنىچە ئادەم ئاڭقىرالمايدىغان غەلىتە تاۋۇشلارنى چىقىرىپ ئۆزىنى قۇيىۋىتىشنى نىدا قىلاتتى . ئەسئەت قايتىپ كەلگەندىن بۇيان ئالدىراشلىق سەۋەبىدىن زۆھرەگە تازا زەن سىلىپ قاراپ باقمىغان بۇلۇپ ، يىقىن ئارىلىقتىن تىكىلىپ قاراپ كۆز ئالدىدىكى بۇ قىزنىڭ ھەقىقەتەن بىر ساھىبجامال ئىكەنلىكىنى ھېس قىلدى . ئاق ھەم سۈزۈك يۈز ،  ئوقيادەك كىرپىكلەرنىڭ ئاستىغا يۇشۇرۇنغان قوڭۇر رەڭلىك شەھلا كۆزلەر ، قىياقتەك قاشلار ، گىلاستەك نىپىز لەۋلەر
						</p>
					</div>
					
				</div>
			</div>
		</main>
		<footer>
			<div class="footer-div" style="">
				<div class="footer-div1">
					<ul>
						<li>نەسىيەت</li>
						<li>شىېئر</li>
						<li>ماقالە</li>
						<li>رومان</li>
						<li>نەسىر</li>
						<li>ماقال-تەمسىل</li>
						<li>ھېكىمەت</li>
					</ul>
				</div>
				<div class="footer-div2">
						<img src="../img/gonggonghao erweima.jpg" alt="">
						<p>بۇكورتنى سىكاندىرلاپ بىزنىڭ سالۇنىمىزنى قۇشىۋېلىڭ</p>
						
					</div>
					<div class="footer-div3 pull-right">
						<img src="../img/未标题-2.png" alt="">
						<p >邮箱：2568233710@qq.com<br />1ro_7chm3t06uu@dingtalk.com</p>
						
					</div>
				</div>
			</div>
		</footer>
		<script src="Roman.js"></script>
		<script src="../jquery.js"></script>
		<script>
			var nocapy = document.getElementById('centainer')
			nocapy.onselectstart = function(){
				return false
			}
		</script>
	</body>
</html>